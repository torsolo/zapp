<html>
<head>
<meta name="viewport" content="width=device-width,height=device-height, initial-scale=1.0" />
<link rel="stylesheet" type="text/css" media="screen" charset="utf-8" href="XBIBBIA.css" />
<script type="text/javascript" src="XBIBBIA.js"></script>
<title>VERBUM</title>
</head>
<body>
<div id="sopra" class="testa">
<table><tr>
<td><input id="libro"    type="text" size="4" value="X" readonly onclick="books()"></td>
<td><input id="capitolo" type="text" size="2" value="1"></td>
<td><input id="verso"    type="text" size="2" value=""></td>
<td><input id="trova"    type="submit" value="TROVA" onclick="trova()"></td>
<td><input id="avanti"   type="submit" value=">>>" onclick="next()"></td>
</tr></table>
</div>
<div id="leggo" class="centro">LEGGO</div>
<div id="sotto" class="piede">Verbum caro factum est</div>
<div id="verbum">
<div id="sigla">Es</div>
<div class="edizione CEI2008">
<div class="libro Es">
<p class="CCAPITOLO VVERSO">TESTO</p>
<p class="C1 V1">Questi sono i nomi dei figli d’Israele entrati in Egitto; essi vi giunsero insieme a Giacobbe, ognuno con la sua famiglia:</p>
<p class="C1 V2">Ruben, Simeone, Levi e Giuda,</p>
<p class="C1 V3">Ìssacar, Zàbulon e Beniamino,</p>
<p class="C1 V4">Dan e Nèftali, Gad e Aser.</p>
<p class="C1 V5">Tutte le persone discendenti da Giacobbe erano settanta. Giuseppe si trovava già in Egitto.</p>
<p class="C1 V6">Giuseppe poi morì e così tutti i suoi fratelli e tutta quella generazione.</p>
<p class="C1 V7">I figli d’Israele prolificarono e crebbero, divennero numerosi e molto forti, e il paese ne fu pieno.</p>
<p class="C1 V8">Allora sorse sull’Egitto un nuovo re, che non aveva conosciuto Giuseppe.</p>
<p class="C1 V9">Egli disse al suo popolo: «Ecco che il popolo dei figli d’Israele è più numeroso e più forte di noi.</p>
<p class="C1 V10">Cerchiamo di essere avveduti nei suoi riguardi per impedire che cresca, altrimenti, in caso di guerra, si unirà ai nostri avversari, combatterà contro di noi e poi partirà dal paese».</p>
<p class="C1 V11">Perciò vennero imposti loro dei sovrintendenti ai lavori forzati, per opprimerli con le loro angherie, e così costruirono per il faraone le città-deposito, cioè Pitom e Ramses.</p>
<p class="C1 V12">Ma quanto più opprimevano il popolo, tanto più si moltiplicava e cresceva, ed essi furono presi da spavento di fronte agli Israeliti.</p>
<p class="C1 V13">Per questo gli Egiziani fecero lavorare i figli d’Israele trattandoli con durezza.</p>
<p class="C1 V14">Resero loro amara la vita mediante una dura schiavitù, costringendoli a preparare l’argilla e a fabbricare mattoni, e ad ogni sorta di lavoro nei campi; a tutti questi lavori li obbligarono con durezza.</p>
<p class="C1 V15">Il re d’Egitto disse alle levatrici degli Ebrei, delle quali una si chiamava Sifra e l’altra Pua:</p>
<p class="C1 V16">«Quando assistete le donne ebree durante il parto, osservate bene tra le due pietre: se è un maschio, fatelo morire; se è una femmina, potrà vivere».</p>
<p class="C1 V17">Ma le levatrici temettero Dio: non fecero come aveva loro ordinato il re d’Egitto e lasciarono vivere i bambini.</p>
<p class="C1 V18">Il re d’Egitto chiamò le levatrici e disse loro: «Perché avete fatto questo e avete lasciato vivere i bambini?».</p>
<p class="C1 V19">Le levatrici risposero al faraone: «Le donne ebree non sono come le egiziane: sono piene di vitalità. Prima che giunga da loro la levatrice, hanno già partorito!».</p>
<p class="C1 V20">Dio beneficò le levatrici. Il popolo aumentò e divenne molto forte.</p>
<p class="C1 V21">E poiché le levatrici avevano temuto Dio, egli diede loro una discendenza.</p>
<p class="C1 V22">Allora il faraone diede quest’ordine a tutto il suo popolo: «Gettate nel Nilo ogni figlio maschio che nascerà, ma lasciate vivere ogni femmina».  </p>
<p class="C2 V1">Un uomo della famiglia di Levi andò a prendere in moglie una discendente di Levi.</p>
<p class="C2 V2">La donna concepì e partorì un figlio; vide che era bello e lo tenne nascosto per tre mesi.</p>
<p class="C2 V3">Ma non potendo tenerlo nascosto più oltre, prese per lui un cestello di papiro, lo spalmò di bitume e di pece, vi adagiò il bambino e lo depose fra i giunchi sulla riva del Nilo.</p>
<p class="C2 V4">La sorella del bambino si pose a osservare da lontano che cosa gli sarebbe accaduto.</p>
<p class="C2 V5">Ora la figlia del faraone scese al Nilo per fare il bagno, mentre le sue ancelle passeggiavano lungo la sponda del Nilo. Ella vide il cestello fra i giunchi e mandò la sua schiava a prenderlo.</p>
<p class="C2 V6">L’aprì e vide il bambino: ecco, il piccolo piangeva. Ne ebbe compassione e disse: «È un bambino degli Ebrei».</p>
<p class="C2 V7">La sorella del bambino disse allora alla figlia del faraone: «Devo andare a chiamarti una nutrice tra le donne ebree, perché allatti per te il bambino?». </p>
<p class="C2 V8">«Va’», rispose la figlia del faraone. La fanciulla andò a chiamare la madre del bambino.</p>
<p class="C2 V9">La figlia del faraone le disse: «Porta con te questo bambino e allattalo per me; io ti darò un salario». La donna prese il bambino e lo allattò.</p>
<p class="C2 V10">Quando il bambino fu cresciuto, lo condusse alla figlia del faraone. Egli fu per lei come un figlio e lo chiamò Mosè, dicendo: «Io l’ho tratto dalle acque!».</p>
<p class="C2 V11">Un giorno Mosè, cresciuto in età, si recò dai suoi fratelli e notò i loro lavori forzati. Vide un Egiziano che colpiva un Ebreo, uno dei suoi fratelli.</p>
<p class="C2 V12">Voltatosi attorno e visto che non c’era nessuno, colpì a morte l’Egiziano e lo sotterrò nella sabbia.</p>
<p class="C2 V13">Il giorno dopo uscì di nuovo e vide due Ebrei che litigavano; disse a quello che aveva torto: «Perché percuoti il tuo fratello?».</p>
<p class="C2 V14">Quegli rispose: «Chi ti ha costituito capo e giudice su di noi? Pensi forse di potermi uccidere, come hai ucciso l’Egiziano?». Allora Mosè ebbe paura e pensò: «Certamente la cosa si è risaputa».</p>
<p class="C2 V15">Il faraone sentì parlare di questo fatto e fece cercare Mosè per metterlo a morte. Allora Mosè fuggì lontano dal faraone e si fermò nel territorio di Madian e sedette presso un pozzo.</p>
<p class="C2 V16">Il sacerdote di Madian aveva sette figlie. Esse vennero ad attingere acqua e riempirono gli abbeveratoi per far bere il gregge del padre.</p>
<p class="C2 V17">Ma arrivarono alcuni pastori e le scacciarono. Allora Mosè si levò a difendere le ragazze e fece bere il loro bestiame.</p>
<p class="C2 V18">Tornarono dal loro padre Reuèl e questi disse loro: «Come mai oggi avete fatto ritorno così in fretta?».</p>
<p class="C2 V19">Risposero: «Un uomo, un Egiziano, ci ha liberato dalle mani dei pastori; lui stesso ha attinto per noi e ha fatto bere il gregge».</p>
<p class="C2 V20">Quegli disse alle figlie: «Dov’è? Perché avete lasciato là quell’uomo? Chiamatelo a mangiare il nostro cibo!».</p>
<p class="C2 V21">Così Mosè accettò di abitare con quell’uomo, che gli diede in moglie la propria figlia Sipporà.</p>
<p class="C2 V22">Ella gli partorì un figlio ed egli lo chiamò Ghersom, perché diceva: «Vivo come forestiero in terra straniera!».</p>
<p class="C2 V23">Dopo molto tempo il re d’Egitto morì. Gli Israeliti gemettero per la loro schiavitù, alzarono grida di lamento e il loro grido dalla schiavitù salì a Dio.</p>
<p class="C2 V24">Dio ascoltò il loro lamento, Dio si ricordò della sua alleanza con Abramo, Isacco e Giacobbe.</p>
<p class="C2 V25">Dio guardò la condizione degli Israeliti, Dio se ne diede pensiero.  </p>
<p class="C3 V1">Mentre Mosè stava pascolando il gregge di Ietro, suo suocero, sacerdote di Madian, condusse il bestiame oltre il deserto e arrivò al monte di Dio, l’Oreb.</p>
<p class="C3 V2">L’angelo del Signore gli apparve in una fiamma di fuoco dal mezzo di un roveto. Egli guardò ed ecco: il roveto ardeva per il fuoco, ma quel roveto non si consumava.</p>
<p class="C3 V3">Mosè pensò: «Voglio avvicinarmi a osservare questo grande spettacolo: perché il roveto non brucia?».</p>
<p class="C3 V4">Il Signore vide che si era avvicinato per guardare; Dio gridò a lui dal roveto: «Mosè, Mosè!». Rispose: «Eccomi!».</p>
<p class="C3 V5">Riprese: «Non avvicinarti oltre! Togliti i sandali dai piedi, perché il luogo sul quale tu stai è suolo santo!».</p>
<p class="C3 V6">E disse: «Io sono il Dio di tuo padre, il Dio di Abramo, il Dio di Isacco, il Dio di Giacobbe». Mosè allora si coprì il volto, perché aveva paura di guardare verso Dio.</p>
<p class="C3 V7">Il Signore disse: «Ho osservato la miseria del mio popolo in Egitto e ho udito il suo grido a causa dei suoi sovrintendenti: conosco le sue sofferenze.</p>
<p class="C3 V8">Sono sceso per liberarlo dal potere dell’Egitto e per farlo salire da questa terra verso una terra bella e spaziosa, verso una terra dove scorrono latte e miele, verso il luogo dove si trovano il Cananeo, l’Ittita, l’Amorreo, il Perizzita, l’Eveo, il Gebuseo.</p>
<p class="C3 V9">Ecco, il grido degli Israeliti è arrivato fino a me e io stesso ho visto come gli Egiziani li opprimono.</p>
<p class="C3 V10">Perciò va’! Io ti mando dal faraone. Fa’ uscire dall’Egitto il mio popolo, gli Israeliti!».</p>
<p class="C3 V11">Mosè disse a Dio: «Chi sono io per andare dal faraone e far uscire gli Israeliti dall’Egitto?».</p>
<p class="C3 V12">Rispose: «Io sarò con te. Questo sarà per te il segno che io ti ho mandato: quando tu avrai fatto uscire il popolo dall’Egitto, servirete Dio su questo monte».</p>
<p class="C3 V13">Mosè disse a Dio: «Ecco, io vado dagli Israeliti e dico loro: “Il Dio dei vostri padri mi ha mandato a voi”. Mi diranno: “Qual è il suo nome?”. E io che cosa risponderò loro?».</p>
<p class="C3 V14">Dio disse a Mosè: «Io sono colui che sono!». E aggiunse: «Così dirai agli Israeliti: “Io-Sono mi ha mandato a voi”».</p>
<p class="C3 V15">Dio disse ancora a Mosè: «Dirai agli Israeliti: “Il Signore, Dio dei vostri padri, Dio di Abramo, Dio di Isacco, Dio di Giacobbe, mi ha mandato a voi”. Questo è il mio nome per sempre; questo è il titolo con cui sarò ricordato di generazione in generazione.</p>
<p class="C3 V16">Va’! Riunisci gli anziani d’Israele e di’ loro: “Il Signore, Dio dei vostri padri, Dio di Abramo, di Isacco e di Giacobbe, mi è apparso per dirmi: Sono venuto a visitarvi e vedere ciò che viene fatto a voi in Egitto.</p>
<p class="C3 V17">E ho detto: Vi farò salire dalla umiliazione dell’Egitto verso la terra del Cananeo, dell’Ittita, dell’Amorreo, del Perizzita, dell’Eveo e del Gebuseo, verso una terra dove scorrono latte e miele”.</p>
<p class="C3 V18">Essi ascolteranno la tua voce, e tu e gli anziani d’Israele andrete dal re d’Egitto e gli direte: “Il Signore, Dio degli Ebrei, si è presentato a noi. Ci sia permesso di andare nel deserto, a tre giorni di cammino, per fare un sacrificio al Signore, nostro Dio”.</p>
<p class="C3 V19">Io so che il re d’Egitto non vi permetterà di partire, se non con l’intervento di una mano forte.</p>
<p class="C3 V20">Stenderò dunque la mano e colpirò l’Egitto con tutti i prodigi che opererò in mezzo ad esso, dopo di che egli vi lascerà andare.</p>
<p class="C3 V21">Farò sì che questo popolo trovi grazia agli occhi degli Egiziani: quando partirete, non ve ne andrete a mani vuote.</p>
<p class="C3 V22">Ogni donna domanderà alla sua vicina e all’inquilina della sua casa oggetti d’argento e oggetti d’oro e vesti; li farete portare ai vostri figli e alle vostre figlie e spoglierete l’Egitto».  </p>
<p class="C4 V1">Mosè replicò dicendo: «Ecco, non mi crederanno, non daranno ascolto alla mia voce, ma diranno: “Non ti è apparso il Signore!”».</p>
<p class="C4 V2">Il Signore gli disse: «Che cosa hai in mano?». Rispose: «Un bastone».</p>
<p class="C4 V3">Riprese: «Gettalo a terra!». Lo gettò a terra e il bastone diventò un serpente, davanti al quale Mosè si mise a fuggire.</p>
<p class="C4 V4">Il Signore disse a Mosè: «Stendi la mano e prendilo per la coda!». Stese la mano, lo prese e diventò di nuovo un bastone nella sua mano. </p>
<p class="C4 V5">«Questo perché credano che ti è apparso il Signore, Dio dei loro padri, Dio di Abramo, Dio di Isacco, Dio di Giacobbe».</p>
<p class="C4 V6">Il Signore gli disse ancora: «Introduci la mano nel seno!». Egli si mise in seno la mano e poi la ritirò: ecco, la sua mano era diventata lebbrosa, bianca come la neve.</p>
<p class="C4 V7">Egli disse: «Rimetti la mano nel seno!». Rimise in seno la mano e la tirò fuori: ecco, era tornata come il resto della sua carne. </p>
<p class="C4 V8">«Dunque se non ti credono e non danno retta alla voce del primo segno, crederanno alla voce del secondo!</p>
<p class="C4 V9">Se non crederanno neppure a questi due segni e non daranno ascolto alla tua voce, prenderai acqua del Nilo e la verserai sulla terra asciutta: l’acqua che avrai preso dal Nilo diventerà sangue sulla terra asciutta».</p>
<p class="C4 V10">Mosè disse al Signore: «Perdona, Signore, io non sono un buon parlatore; non lo sono stato né ieri né ieri l’altro e neppure da quando tu hai cominciato a parlare al tuo servo, ma sono impacciato di bocca e di lingua».</p>
<p class="C4 V11">Il Signore replicò: «Chi ha dato una bocca all’uomo o chi lo rende muto o sordo, veggente o cieco? Non sono forse io, il Signore?</p>
<p class="C4 V12">Ora va’! Io sarò con la tua bocca e ti insegnerò quello che dovrai dire».</p>
<p class="C4 V13">Mosè disse: «Perdona, Signore, manda chi vuoi mandare!».</p>
<p class="C4 V14">Allora la collera del Signore si accese contro Mosè e gli disse: «Non vi è forse tuo fratello Aronne, il levita? Io so che lui sa parlare bene. Anzi, sta venendoti incontro. Ti vedrà e gioirà in cuor suo.</p>
<p class="C4 V15">Tu gli parlerai e porrai le parole sulla sua bocca e io sarò con la tua e la sua bocca e vi insegnerò quello che dovrete fare.</p>
<p class="C4 V16">Parlerà lui al popolo per te: egli sarà la tua bocca e tu farai per lui le veci di Dio.</p>
<p class="C4 V17">Terrai in mano questo bastone: con esso tu compirai i segni».</p>
<p class="C4 V18">Mosè partì, tornò da Ietro suo suocero e gli disse: «Lasciami andare, ti prego: voglio tornare dai miei fratelli che sono in Egitto, per vedere se sono ancora vivi!». Ietro rispose a Mosè: «Va’ in pace!».</p>
<p class="C4 V19">Il Signore disse a Mosè in Madian: «Va’, torna in Egitto, perché sono morti quanti insidiavano la tua vita!».</p>
<p class="C4 V20">Mosè prese la moglie e i figli, li fece salire sull’asino e tornò nella terra d’Egitto. E Mosè prese in mano il bastone di Dio.</p>
<p class="C4 V21">Il Signore disse a Mosè: «Mentre parti per tornare in Egitto, bada a tutti i prodigi che ti ho messi in mano: tu li compirai davanti al faraone, ma io indurirò il suo cuore ed egli non lascerà partire il popolo.</p>
<p class="C4 V22">Allora tu dirai al faraone: “Così dice il Signore: Israele è il mio figlio primogenito.</p>
<p class="C4 V23">Io ti avevo detto: lascia partire il mio figlio perché mi serva! Ma tu hai rifiutato di lasciarlo partire: ecco, io farò morire il tuo figlio primogenito!”».</p>
<p class="C4 V24">Mentre era in viaggio, nel luogo dove pernottava, il Signore lo affrontò e cercò di farlo morire.</p>
<p class="C4 V25">Allora Sipporà prese una selce tagliente, recise il prepuzio al figlio e con quello gli toccò i piedi e disse: «Tu sei per me uno sposo di sangue».</p>
<p class="C4 V26">Allora il Signore si ritirò da lui. Ella aveva detto «sposo di sangue» a motivo della circoncisione.</p>
<p class="C4 V27">Il Signore disse ad Aronne: «Va’ incontro a Mosè nel deserto!». Egli andò e lo incontrò al monte di Dio e lo baciò.</p>
<p class="C4 V28">Mosè riferì ad Aronne tutte le parole con le quali il Signore lo aveva inviato e tutti i segni con i quali l’aveva accreditato.</p>
<p class="C4 V29">Mosè e Aronne andarono e radunarono tutti gli anziani degli Israeliti.</p>
<p class="C4 V30">Aronne parlò al popolo, riferendo tutte le parole che il Signore aveva detto a Mosè, e compì i segni davanti agli occhi del popolo.</p>
<p class="C4 V31">Allora il popolo credette. Quando udirono che il Signore aveva visitato gli Israeliti e che aveva visto la loro afflizione, essi si inginocchiarono e si prostrarono.  </p>
<p class="C5 V1">In seguito, Mosè e Aronne vennero dal faraone e gli annunciarono: «Così dice il Signore, il Dio d’Israele: “Lascia partire il mio popolo, perché mi celebri una festa nel deserto!”».</p>
<p class="C5 V2">Il faraone rispose: «Chi è il Signore, perché io debba ascoltare la sua voce e lasciare partire Israele? Non conosco il Signore e non lascerò certo partire Israele!».</p>
<p class="C5 V3">Ripresero: «Il Dio degli Ebrei ci è venuto incontro. Ci sia dunque concesso di partire per un cammino di tre giorni nel deserto e offrire un sacrificio al Signore, nostro Dio, perché non ci colpisca di peste o di spada!».</p>
<p class="C5 V4">Il re d’Egitto disse loro: «Mosè e Aronne, perché distogliete il popolo dai suoi lavori? Tornate ai vostri lavori forzati!».</p>
<p class="C5 V5">Il faraone disse: «Ecco, ora che il popolo è numeroso nel paese, voi vorreste far loro interrompere i lavori forzati?».</p>
<p class="C5 V6">In quel giorno il faraone diede questi ordini ai sovrintendenti del popolo e agli scribi: </p>
<p class="C5 V7">«Non darete più la paglia al popolo per fabbricare i mattoni, come facevate prima. Andranno a cercarsi da sé la paglia.</p>
<p class="C5 V8">Però voi dovete esigere il numero di mattoni che facevano finora, senza ridurlo. Sono fannulloni; per questo protestano: “Vogliamo partire, dobbiamo sacrificare al nostro Dio!”.</p>
<p class="C5 V9">Pesi dunque la schiavitù su questi uomini e lavorino; non diano retta a parole false!».</p>
<p class="C5 V10">I sovrintendenti del popolo e gli scribi uscirono e riferirono al popolo: «Così dice il faraone: “Io non vi fornisco più paglia.</p>
<p class="C5 V11">Andate voi stessi a procurarvela dove ne troverete, ma non diminuisca la vostra produzione”».</p>
<p class="C5 V12">Il popolo si sparse in tutto il territorio d’Egitto a raccogliere stoppie da usare come paglia.</p>
<p class="C5 V13">Ma i sovrintendenti li sollecitavano dicendo: «Portate a termine il vostro lavoro: ogni giorno lo stesso quantitativo come quando avevate la paglia».</p>
<p class="C5 V14">Bastonarono gli scribi degli Israeliti, quelli che i sovrintendenti del faraone avevano costituito loro capi, dicendo: «Perché non avete portato a termine né ieri né oggi il vostro numero di mattoni come prima?».</p>
<p class="C5 V15">Allora gli scribi degli Israeliti vennero dal faraone a reclamare, dicendo: «Perché tratti così noi tuoi servi?</p>
<p class="C5 V16">Non viene data paglia ai tuoi servi, ma ci viene detto: “Fate i mattoni!”. E ora i tuoi servi sono bastonati e la colpa è del tuo popolo!».</p>
<p class="C5 V17">Rispose: «Fannulloni siete, fannulloni! Per questo dite: “Vogliamo partire, dobbiamo sacrificare al Signore”.</p>
<p class="C5 V18">Ora andate, lavorate! Non vi sarà data paglia, ma dovrete consegnare lo stesso numero di mattoni».</p>
<p class="C5 V19">Gli scribi degli Israeliti si videro in difficoltà, sentendosi dire: «Non diminuirete affatto il numero giornaliero dei mattoni».</p>
<p class="C5 V20">Usciti dalla presenza del faraone, quando incontrarono Mosè e Aronne che stavano ad aspettarli,</p>
<p class="C5 V21">dissero loro: «Il Signore guardi a voi e giudichi, perché ci avete resi odiosi agli occhi del faraone e agli occhi dei suoi ministri, mettendo loro in mano la spada per ucciderci!».</p>
<p class="C5 V22">Allora Mosè si rivolse al Signore e disse: «Signore, perché hai maltrattato questo popolo? Perché dunque mi hai inviato?</p>
<p class="C5 V23">Da quando sono venuto dal faraone per parlargli in tuo nome, egli ha fatto del male a questo popolo, e tu non hai affatto liberato il tuo popolo!».  </p>
<p class="C6 V1">Il Signore disse a Mosè: «Ora vedrai quello che sto per fare al faraone: con mano potente li lascerà andare, anzi con mano potente li scaccerà dalla sua terra!».</p>
<p class="C6 V2">Dio parlò a Mosè e gli disse: «Io sono il Signore!</p>
<p class="C6 V3">Mi sono manifestato ad Abramo, a Isacco, a Giacobbe come Dio l’Onnipotente, ma non ho fatto conoscere loro il mio nome di Signore.</p>
<p class="C6 V4">Ho anche stabilito la mia alleanza con loro, per dar loro la terra di Canaan, la terra delle loro migrazioni, nella quale furono forestieri.</p>
<p class="C6 V5">Io stesso ho udito il lamento degli Israeliti, che gli Egiziani resero loro schiavi, e mi sono ricordato della mia alleanza.</p>
<p class="C6 V6">Pertanto di’ agli Israeliti: “Io sono il Signore! Vi sottrarrò ai lavori forzati degli Egiziani, vi libererò dalla loro schiavitù e vi riscatterò con braccio teso e con grandi castighi.</p>
<p class="C6 V7">Vi prenderò come mio popolo e diventerò il vostro Dio. Saprete che io sono il Signore, il vostro Dio, che vi sottrae ai lavori forzati degli Egiziani.</p>
<p class="C6 V8">Vi farò entrare nella terra che ho giurato a mano alzata di dare ad Abramo, a Isacco e a Giacobbe; ve la darò in possesso: io sono il Signore!”».</p>
<p class="C6 V9">Mosè parlò così agli Israeliti, ma essi non lo ascoltarono, perché erano stremati dalla dura schiavitù.</p>
<p class="C6 V10">Il Signore disse a Mosè:</p>
<p class="C6 V11">«Va’ e parla al faraone, re d’Egitto, perché lasci partire dalla sua terra gli Israeliti!».</p>
<p class="C6 V12">Mosè disse alla presenza del Signore: «Ecco, gli Israeliti non mi hanno ascoltato: come vorrà ascoltarmi il faraone, mentre io ho le labbra incirconcise?».</p>
<p class="C6 V13">Il Signore parlò a Mosè e ad Aronne e diede loro ordini per gli Israeliti e per il faraone, re d’Egitto, allo scopo di far uscire gli Israeliti dalla terra d’Egitto.</p>
<p class="C6 V14">Questi sono i capi dei loro casati. Figli di Ruben, primogenito d’Israele: Enoc, Pallu, Chesron e Carmì; queste sono le famiglie di Ruben.</p>
<p class="C6 V15">Figli di Simeone: Iemuèl, Iamin, Oad, Iachin, Socar e Saul, figlio della Cananea; queste sono le famiglie di Simeone.</p>
<p class="C6 V16">Questi sono i nomi dei figli di Levi secondo le loro generazioni: Gherson, Keat, Merarì. Gli anni della vita di Levi furono centotrentasette.</p>
<p class="C6 V17">Figli di Gherson: Libnì e Simei, ordinati secondo le loro famiglie.</p>
<p class="C6 V18">Figli di Keat: Amram, Isar, Ebron e Uzzièl. Gli anni della vita di Keat furono centotrentatré.</p>
<p class="C6 V19">Figli di Merarì: Maclì e Musì; queste sono le famiglie di Levi secondo le loro generazioni.</p>
<p class="C6 V20">Amram prese in moglie Iochebed, sua zia, la quale gli partorì Aronne e Mosè. Gli anni della vita di Amram furono centotrentasette.</p>
<p class="C6 V21">Figli di Isar: Core, Nefeg e Zicrì.</p>
<p class="C6 V22">Figli di Uzzièl: Misaele, Elsafàn, Sitrì.</p>
<p class="C6 V23">Aronne prese in moglie Elisabetta, figlia di Amminadàb, sorella di Nacson, dalla quale ebbe i figli Nadab, Abiu, Eleàzaro e Itamàr.</p>
<p class="C6 V24">Figli di Core: Assir, Elkanà e Abiasàf; queste sono le famiglie dei Coriti.</p>
<p class="C6 V25">Eleàzaro, figlio di Aronne, prese in moglie una figlia di Putièl, la quale gli partorì Fineès. Questi sono i capi delle casate dei leviti, ordinati secondo le loro famiglie.</p>
<p class="C6 V26">Sono questi quell’Aronne e quel Mosè ai quali il Signore disse: «Fate uscire dalla terra d’Egitto gli Israeliti, secondo le loro schiere!».</p>
<p class="C6 V27">Questi dissero al faraone, re d’Egitto, di lasciar uscire dall’Egitto gli Israeliti: sono Mosè e Aronne.</p>
<p class="C6 V28">Questo avvenne quando il Signore parlò a Mosè nella terra d’Egitto:</p>
<p class="C6 V29">il Signore disse a Mosè: «Io sono il Signore! Riferisci al faraone, re d’Egitto, quanto io ti dico».</p>
<p class="C6 V30">Mosè disse alla presenza del Signore: «Ecco, ho le labbra incirconcise e come vorrà ascoltarmi il faraone?».  </p>
<p class="C7 V1">Il Signore disse a Mosè: «Vedi, io ti ho posto a far le veci di Dio di fronte al faraone: Aronne, tuo fratello, sarà il tuo profeta.</p>
<p class="C7 V2">Tu gli dirai quanto io ti ordinerò: Aronne, tuo fratello, parlerà al faraone perché lasci partire gli Israeliti dalla sua terra.</p>
<p class="C7 V3">Ma io indurirò il cuore del faraone e moltiplicherò i miei segni e i miei prodigi nella terra d’Egitto.</p>
<p class="C7 V4">Il faraone non vi ascolterà e io leverò la mano contro l’Egitto, e farò uscire dalla terra d’Egitto le mie schiere, il mio popolo, gli Israeliti, per mezzo di grandi castighi.</p>
<p class="C7 V5">Allora gli Egiziani sapranno che io sono il Signore, quando stenderò la mano contro l’Egitto e farò uscire di mezzo a loro gli Israeliti!».</p>
<p class="C7 V6">Mosè e Aronne eseguirono quanto il Signore aveva loro comandato; così fecero.</p>
<p class="C7 V7">Mosè aveva ottant’anni e Aronne ottantatré, quando parlarono al faraone.</p>
<p class="C7 V8">Il Signore disse a Mosè e ad Aronne: </p>
<p class="C7 V9">«Quando il faraone vi chiederà di fare un prodigio a vostro sostegno, tu dirai ad Aronne: “Prendi il tuo bastone e gettalo davanti al faraone e diventerà un serpente!”».</p>
<p class="C7 V10">Mosè e Aronne si recarono dunque dal faraone ed eseguirono quanto il Signore aveva loro comandato: Aronne gettò il suo bastone davanti al faraone e ai suoi ministri ed esso divenne un serpente.</p>
<p class="C7 V11">A sua volta il faraone convocò i sapienti e gli incantatori, e anche i maghi dell’Egitto, con i loro sortilegi, operarono la stessa cosa.</p>
<p class="C7 V12">Ciascuno gettò il suo bastone e i bastoni divennero serpenti. Ma il bastone di Aronne inghiottì i loro bastoni.</p>
<p class="C7 V13">Però il cuore del faraone si ostinò e non diede loro ascolto, secondo quanto aveva detto il Signore.</p>
<p class="C7 V14">Il Signore disse a Mosè: «Il cuore del faraone è irremovibile: si rifiuta di lasciar partire il popolo.</p>
<p class="C7 V15">Va’ dal faraone al mattino, quando uscirà verso le acque. Tu starai ad attenderlo sulla riva del Nilo, tenendo in mano il bastone che si è cambiato in serpente.</p>
<p class="C7 V16">Gli dirai: “Il Signore, il Dio degli Ebrei, mi ha inviato a dirti: Lascia partire il mio popolo, perché possa servirmi nel deserto; ma tu finora non hai obbedito.</p>
<p class="C7 V17">Dice il Signore: Da questo fatto saprai che io sono il Signore; ecco, con il bastone che ho in mano io batto un colpo sulle acque che sono nel Nilo: esse si muteranno in sangue.</p>
<p class="C7 V18">I pesci che sono nel Nilo moriranno e il Nilo ne diventerà fetido, così che gli Egiziani non potranno più bere acqua dal Nilo!”».</p>
<p class="C7 V19">Il Signore disse a Mosè: «Di’ ad Aronne: “Prendi il tuo bastone e stendi la mano sulle acque degli Egiziani, sui loro fiumi, canali, stagni e su tutte le loro riserve di acqua; diventino sangue e ci sia sangue in tutta la terra d’Egitto, perfino nei recipienti di legno e di pietra!”».</p>
<p class="C7 V20">Mosè e Aronne eseguirono quanto aveva ordinato il Signore: Aronne alzò il bastone e percosse le acque che erano nel Nilo sotto gli occhi del faraone e dei suoi ministri. Tutte le acque che erano nel Nilo si mutarono in sangue.</p>
<p class="C7 V21">I pesci che erano nel Nilo morirono e il Nilo ne divenne fetido, così che gli Egiziani non poterono più berne le acque. Vi fu sangue in tutta la terra d’Egitto.</p>
<p class="C7 V22">Ma i maghi dell’Egitto, con i loro sortilegi, operarono la stessa cosa. Il cuore del faraone si ostinò e non diede loro ascolto, secondo quanto aveva detto il Signore.</p>
<p class="C7 V23">Il faraone voltò le spalle e rientrò nella sua casa e non tenne conto neppure di questo fatto.</p>
<p class="C7 V24">Tutti gli Egiziani scavarono allora nei dintorni del Nilo per attingervi acqua da bere, perché non potevano bere le acque del Nilo.</p>
<p class="C7 V25">Trascorsero sette giorni da quando il Signore aveva colpito il Nilo.</p>
<p class="C7 V26">Il Signore disse a Mosè: «Va’ a riferire al faraone: “Dice il Signore: Lascia partire il mio popolo, perché mi possa servire!</p>
<p class="C7 V27">Se tu rifiuti di lasciarlo partire, ecco, io colpirò tutto il tuo territorio con le rane:</p>
<p class="C7 V28">il Nilo brulicherà di rane; esse usciranno, ti entreranno in casa, nella camera dove dormi e sul tuo letto, nella casa dei tuoi ministri e tra il tuo popolo, nei tuoi forni e nelle tue madie.</p>
<p class="C7 V29">Contro di te, contro il tuo popolo e contro tutti i tuoi ministri usciranno le rane”».  </p>
<p class="C8 V1">Il Signore disse a Mosè: «Di’ ad Aronne: “Stendi la mano con il tuo bastone sui fiumi, sui canali e sugli stagni e fa’ uscire le rane sulla terra d’Egitto!”».</p>
<p class="C8 V2">Aronne stese la mano sulle acque d’Egitto e le rane uscirono e coprirono la terra d’Egitto.</p>
<p class="C8 V3">Ma i maghi, con i loro sortilegi, operarono la stessa cosa e fecero uscire le rane sulla terra d’Egitto.</p>
<p class="C8 V4">Il faraone fece chiamare Mosè e Aronne e disse: «Pregate il Signore che allontani le rane da me e dal mio popolo; io lascerò partire il popolo, perché possa sacrificare al Signore!».</p>
<p class="C8 V5">Mosè disse al faraone: «Fammi l’onore di dirmi per quando io devo pregare in favore tuo e dei tuoi ministri e del tuo popolo, per liberare dalle rane te e le tue case, in modo che ne rimangano soltanto nel Nilo».</p>
<p class="C8 V6">Rispose: «Per domani». Riprese: «Sia secondo la tua parola! Perché tu sappia che non esiste nessuno pari al Signore, nostro Dio,</p>
<p class="C8 V7">le rane si ritireranno da te e dalle tue case, dai tuoi ministri e dal tuo popolo: ne rimarranno soltanto nel Nilo».</p>
<p class="C8 V8">Mosè e Aronne si allontanarono dal faraone e Mosè supplicò il Signore riguardo alle rane, che aveva mandato contro il faraone.</p>
<p class="C8 V9">Il Signore operò secondo la parola di Mosè e le rane morirono nelle case, nei cortili e nei campi.</p>
<p class="C8 V10">Le raccolsero in tanti mucchi e la terra ne fu ammorbata.</p>
<p class="C8 V11">Ma il faraone vide che c’era un po’ di sollievo, si ostinò e non diede loro ascolto, secondo quanto aveva detto il Signore.</p>
<p class="C8 V12">Quindi il Signore disse a Mosè: «Di’ ad Aronne: “Stendi il tuo bastone, percuoti la polvere del suolo: essa si muterà in zanzare in tutta la terra d’Egitto!”».</p>
<p class="C8 V13">Così fecero: Aronne stese la mano con il suo bastone, colpì la polvere del suolo e ci furono zanzare sugli uomini e sulle bestie; tutta la polvere del suolo si era mutata in zanzare in tutta la terra d’Egitto.</p>
<p class="C8 V14">I maghi cercarono di fare la stessa cosa con i loro sortilegi, per far uscire le zanzare, ma non riuscirono, e c’erano zanzare sugli uomini e sulle bestie.</p>
<p class="C8 V15">Allora i maghi dissero al faraone: «È il dito di Dio!». Ma il cuore del faraone si ostinò e non diede ascolto, secondo quanto aveva detto il Signore.</p>
<p class="C8 V16">Il Signore disse a Mosè: «Àlzati di buon mattino e presèntati al faraone quando andrà alle acque. Gli dirai: “Così dice il Signore: Lascia partire il mio popolo, perché mi possa servire!</p>
<p class="C8 V17">Se tu non lasci partire il mio popolo, ecco, manderò su di te, sui tuoi ministri, sul tuo popolo e sulle tue case sciami di tafani: le case degli Egiziani saranno piene di tafani e anche il suolo sul quale essi si trovano.</p>
<p class="C8 V18">Ma in quel giorno io risparmierò la regione di Gosen, dove dimora il mio popolo: là non vi saranno tafani, perché tu sappia che io sono il Signore in mezzo al paese!</p>
<p class="C8 V19">Così farò distinzione tra il mio popolo e il tuo popolo. Domani avverrà questo segno”».</p>
<p class="C8 V20">Così fece il Signore: sciami imponenti di tafani entrarono nella casa del faraone, nella casa dei suoi ministri e in tutta la terra d’Egitto; la terra era devastata a causa dei tafani.</p>
<p class="C8 V21">Il faraone fece chiamare Mosè e Aronne e disse: «Andate a sacrificare al vostro Dio, ma nel paese!».</p>
<p class="C8 V22">Mosè rispose: «Non è opportuno far così, perché quello che noi sacrifichiamo al Signore, nostro Dio, è abominio per gli Egiziani. Se noi facessimo, sotto i loro occhi, un sacrificio abominevole per gli Egiziani, forse non ci lapiderebbero?</p>
<p class="C8 V23">Andremo nel deserto, a tre giorni di cammino, e sacrificheremo al Signore, nostro Dio, secondo quanto egli ci ordinerà!».</p>
<p class="C8 V24">Allora il faraone replicò: «Vi lascerò partire e potrete sacrificare al Signore nel deserto. Ma non andate troppo lontano e pregate per me».</p>
<p class="C8 V25">Rispose Mosè: «Ecco, mi allontanerò da te e pregherò il Signore; domani i tafani si ritireranno dal faraone, dai suoi ministri e dal suo popolo. Però il faraone cessi di burlarsi di noi, impedendo al popolo di partire perché possa sacrificare al Signore!».</p>
<p class="C8 V26">Mosè si allontanò dal faraone e pregò il Signore.</p>
<p class="C8 V27">Il Signore agì secondo la parola di Mosè e allontanò i tafani dal faraone, dai suoi ministri e dal suo popolo: non ne restò neppure uno.</p>
<p class="C8 V28">Ma il faraone si ostinò anche questa volta e non lasciò partire il popolo.  </p>
<p class="C9 V1">Allora il Signore disse a Mosè: «Va’ a riferire al faraone: “Così dice il Signore, il Dio degli Ebrei: Lascia partire il mio popolo, perché mi possa servire!</p>
<p class="C9 V2">Se tu rifiuti di lasciarlo partire e lo trattieni ancora,</p>
<p class="C9 V3">ecco, la mano del Signore verrà sopra il tuo bestiame che è nella campagna, sopra i cavalli, gli asini, i cammelli, sopra gli armenti e le greggi, con una peste gravissima!</p>
<p class="C9 V4">Ma il Signore farà distinzione tra il bestiame d’Israele e quello degli Egiziani, così che niente muoia di quanto appartiene agli Israeliti”».</p>
<p class="C9 V5">Il Signore fissò la data, dicendo: «Domani il Signore compirà questa cosa nel paese!».</p>
<p class="C9 V6">Appunto il giorno dopo, il Signore compì tale cosa: morì tutto il bestiame degli Egiziani, ma del bestiame degli Israeliti non morì neppure un capo.</p>
<p class="C9 V7">Il faraone mandò a vedere, ed ecco, neppure un capo del bestiame d’Israele era morto. Ma il cuore del faraone rimase ostinato e non lasciò partire il popolo.</p>
<p class="C9 V8">Il Signore si rivolse a Mosè e ad Aronne: «Procuratevi una manciata di fuliggine di fornace: Mosè la sparga verso il cielo sotto gli occhi del faraone.</p>
<p class="C9 V9">Essa diventerà un pulviscolo che, diffondendosi su tutta la terra d’Egitto, produrrà, sugli uomini e sulle bestie, ulcere degeneranti in pustole, in tutta la terra d’Egitto».</p>
<p class="C9 V10">Presero dunque fuliggine di fornace e si posero alla presenza del faraone. Mosè la sparse verso il cielo ed essa produsse ulcere pustolose, con eruzioni su uomini e bestie.</p>
<p class="C9 V11">I maghi non poterono stare alla presenza di Mosè a causa delle ulcere che li avevano colpiti come tutti gli Egiziani.</p>
<p class="C9 V12">Ma il Signore rese ostinato il cuore del faraone, il quale non diede loro ascolto, come il Signore aveva detto a Mosè.</p>
<p class="C9 V13">Il Signore disse a Mosè: «Àlzati di buon mattino, presèntati al faraone e annunciagli: “Così dice il Signore, il Dio degli Ebrei: Lascia partire il mio popolo, perché mi possa servire!</p>
<p class="C9 V14">Perché questa volta io mando tutti i miei flagelli contro il tuo cuore, contro i tuoi ministri e contro il tuo popolo, perché tu sappia che nessuno è come me su tutta la terra.</p>
<p class="C9 V15">Se fin da principio io avessi steso la mano per colpire te e il tuo popolo con la peste, tu ormai saresti stato cancellato dalla terra;</p>
<p class="C9 V16">invece per questo ti ho lasciato sussistere, per dimostrarti la mia potenza e per divulgare il mio nome in tutta la terra.</p>
<p class="C9 V17">Ancora ti opponi al mio popolo e non lo lasci partire!</p>
<p class="C9 V18">Ecco, io farò cadere domani, a questa stessa ora, una grandine violentissima, come non ci fu mai in Egitto dal giorno della sua fondazione fino ad oggi.</p>
<p class="C9 V19">Manda dunque fin d’ora a mettere al riparo il tuo bestiame e quanto hai in campagna. Su tutti gli uomini e su tutti gli animali che si troveranno in campagna e che non saranno stati ricondotti in casa, si abbatterà la grandine e moriranno”».</p>
<p class="C9 V20">Chi tra i ministri del faraone temeva il Signore fece ricoverare nella casa i suoi schiavi e il suo bestiame;</p>
<p class="C9 V21">chi invece non diede retta alla parola del Signore lasciò schiavi e bestiame in campagna.</p>
<p class="C9 V22">Il Signore disse a Mosè: «Stendi la mano verso il cielo: vi sia grandine in tutta la terra d’Egitto, sugli uomini, sulle bestie e su tutta la vegetazione dei campi nella terra d’Egitto!».</p>
<p class="C9 V23">Mosè stese il bastone verso il cielo e il Signore mandò tuoni e grandine; sul suolo si abbatté fuoco e il Signore fece cadere grandine su tutta la terra d’Egitto.</p>
<p class="C9 V24">Ci furono grandine e fuoco in mezzo alla grandine: non vi era mai stata in tutta la terra d’Egitto una grandinata così violenta, dal tempo in cui era diventata nazione!</p>
<p class="C9 V25">La grandine colpì, in tutta la terra d’Egitto, quanto era nella campagna, dagli uomini alle bestie; la grandine flagellò anche tutta la vegetazione dei campi e schiantò tutti gli alberi della campagna.</p>
<p class="C9 V26">Soltanto nella regione di Gosen, dove stavano gli Israeliti, non vi fu grandine.</p>
<p class="C9 V27">Allora il faraone mandò a chiamare Mosè e Aronne e disse loro: «Questa volta ho peccato: il Signore è il giusto; io e il mio popolo siamo colpevoli.</p>
<p class="C9 V28">Pregate il Signore: ci sono stati troppi tuoni violenti e grandine! Vi lascerò partire e non dovrete più restare qui».</p>
<p class="C9 V29">Mosè gli rispose: «Non appena sarò uscito dalla città, stenderò le mani verso il Signore: i tuoni cesseranno e non grandinerà più, perché tu sappia che la terra appartiene al Signore.</p>
<p class="C9 V30">Ma quanto a te e ai tuoi ministri, io so che ancora non temerete il Signore Dio».</p>
<p class="C9 V31">Ora il lino e l’orzo erano stati colpiti, perché l’orzo era in spiga e il lino in fiore;</p>
<p class="C9 V32">ma il grano e la spelta non erano stati colpiti, perché tardivi.</p>
<p class="C9 V33">Mosè si allontanò dal faraone e dalla città; stese le mani verso il Signore: i tuoni e la grandine cessarono e la pioggia non si rovesciò più sulla terra.</p>
<p class="C9 V34">Quando il faraone vide che la pioggia, la grandine e i tuoni erano cessati, continuò a peccare e si ostinò, insieme con i suoi ministri.</p>
<p class="C9 V35">Il cuore del faraone si ostinò e non lasciò partire gli Israeliti, come aveva detto il Signore per mezzo di Mosè.  </p>
<p class="C10 V1">Allora il Signore disse a Mosè: «Va’ dal faraone, perché io ho indurito il cuore suo e dei suoi ministri, per compiere questi miei segni in mezzo a loro,</p>
<p class="C10 V2">e perché tu possa raccontare e fissare nella memoria di tuo figlio e del figlio di tuo figlio come mi sono preso gioco degli Egiziani e i segni che ho compiuti in mezzo a loro: così saprete che io sono il Signore!».</p>
<p class="C10 V3">Mosè e Aronne si recarono dal faraone e gli dissero: «Così dice il Signore, il Dio degli Ebrei: “Fino a quando rifiuterai di piegarti davanti a me? Lascia partire il mio popolo, perché mi possa servire.</p>
<p class="C10 V4">Se tu rifiuti di lasciar partire il mio popolo, ecco, da domani io manderò le cavallette sul tuo territorio.</p>
<p class="C10 V5">Esse copriranno la superficie della terra, così che non si possa più vedere il suolo: divoreranno il poco che è stato lasciato per voi dalla grandine e divoreranno ogni albero che rispunta per voi nella campagna.</p>
<p class="C10 V6">Riempiranno le tue case, le case di tutti i tuoi ministri e le case di tutti gli Egiziani, cosa che non videro i tuoi padri, né i padri dei tuoi padri, da quando furono su questo suolo fino ad oggi!”». Poi voltò le spalle e uscì dalla presenza del faraone.</p>
<p class="C10 V7">I ministri del faraone gli dissero: «Fino a quando costui resterà tra noi come una trappola? Lascia partire questa gente, perché serva il Signore, suo Dio! Non ti accorgi ancora che l’Egitto va in rovina?».</p>
<p class="C10 V8">Mosè e Aronne furono richiamati presso il faraone, che disse loro: «Andate, servite il Signore, vostro Dio! Ma chi sono quelli che devono partire?».</p>
<p class="C10 V9">Mosè disse: «Partiremo noi insieme con i nostri giovani e i nostri vecchi, con i figli e le figlie, con le nostre greggi e i nostri armenti, perché per noi è una festa del Signore».</p>
<p class="C10 V10">Rispose: «Così sia il Signore con voi, com’è vero che io intendo lasciar partire voi e i vostri bambini! Badate però che voi avete cattive intenzioni.</p>
<p class="C10 V11">Così non va! Partite voi uomini e rendete culto al Signore, se davvero voi cercate questo!». E li cacciarono dalla presenza del faraone.</p>
<p class="C10 V12">Allora il Signore disse a Mosè: «Stendi la mano sulla terra d’Egitto per far venire le cavallette: assalgano la terra d’Egitto e divorino tutta l’erba della terra, tutto quello che la grandine ha risparmiato!».</p>
<p class="C10 V13">Mosè stese il suo bastone contro la terra d’Egitto e il Signore diresse su quella terra un vento d’oriente per tutto quel giorno e tutta la notte. Quando fu mattina, il vento d’oriente aveva portato le cavallette.</p>
<p class="C10 V14">Le cavallette salirono sopra tutta la terra d’Egitto e si posarono su tutto quanto il territorio d’Egitto. Fu cosa gravissima: tante non ve n’erano mai state prima, né vi furono in seguito.</p>
<p class="C10 V15">Esse coprirono tutta la superficie della terra, così che la terra ne fu oscurata; divorarono ogni erba della terra e ogni frutto d’albero che la grandine aveva risparmiato: nulla di verde rimase sugli alberi e fra le erbe dei campi in tutta la terra d’Egitto.</p>
<p class="C10 V16">Il faraone allora convocò in fretta Mosè e Aronne e disse: «Ho peccato contro il Signore, vostro Dio, e contro di voi.</p>
<p class="C10 V17">Ma ora perdonate il mio peccato anche questa volta e pregate il Signore, vostro Dio, perché almeno allontani da me questa morte!».</p>
<p class="C10 V18">Egli si allontanò dal faraone e pregò il Signore.</p>
<p class="C10 V19">Il Signore cambiò la direzione del vento e lo fece soffiare dal mare con grande forza: esso portò via le cavallette e le abbatté nel Mar Rosso; non rimase neppure una cavalletta in tutta la terra d’Egitto.</p>
<p class="C10 V20">Ma il Signore rese ostinato il cuore del faraone, il quale non lasciò partire gli Israeliti.</p>
<p class="C10 V21">Allora il Signore disse a Mosè: «Stendi la mano verso il cielo: vengano sulla terra d’Egitto tenebre, tali da potersi palpare!».</p>
<p class="C10 V22">Mosè stese la mano verso il cielo: vennero dense tenebre su tutta la terra d’Egitto, per tre giorni.</p>
<p class="C10 V23">Non si vedevano più l’un l’altro e per tre giorni nessuno si poté muovere dal suo posto. Ma per tutti gli Israeliti c’era luce là dove abitavano.</p>
<p class="C10 V24">Allora il faraone convocò Mosè e disse: «Partite, servite il Signore! Solo rimangano le vostre greggi e i vostri armenti. Anche i vostri bambini potranno partire con voi».</p>
<p class="C10 V25">Rispose Mosè: «Tu stesso metterai a nostra disposizione sacrifici e olocausti, e noi li offriremo al Signore, nostro Dio.</p>
<p class="C10 V26">Anche il nostro bestiame partirà con noi: neppure un’unghia ne resterà qui. Perché da esso noi dobbiamo prelevare le vittime per servire il Signore, nostro Dio, e noi non sapremo quel che dovremo sacrificare al Signore finché non saremo arrivati in quel luogo».</p>
<p class="C10 V27">Ma il Signore rese ostinato il cuore del faraone, il quale non volle lasciarli partire.</p>
<p class="C10 V28">Gli rispose dunque il faraone: «Vattene da me! Guàrdati dal ricomparire davanti a me, perché il giorno in cui rivedrai il mio volto, morirai».</p>
<p class="C10 V29">Mosè disse: «Hai parlato bene: non vedrò più il tuo volto!».  </p>
<p class="C11 V1">Il Signore disse a Mosè: «Ancora una piaga manderò contro il faraone e l’Egitto; dopo di che egli vi lascerà partire di qui. Vi lascerà partire senza condizioni, anzi vi caccerà via di qui.</p>
<p class="C11 V2">Di’ dunque al popolo che ciascuno dal suo vicino e ciascuna dalla sua vicina si facciano dare oggetti d’argento e oggetti d’oro».</p>
<p class="C11 V3">Il Signore fece sì che il popolo trovasse favore agli occhi degli Egiziani. Inoltre Mosè era un uomo assai considerato nella terra d’Egitto, agli occhi dei ministri del faraone e del popolo.</p>
<p class="C11 V4">Mosè annunciò: «Così dice il Signore: Verso la metà della notte io uscirò attraverso l’Egitto:</p>
<p class="C11 V5">morirà ogni primogenito nella terra d’Egitto, dal primogenito del faraone che siede sul trono fino al primogenito della schiava che sta dietro la mola, e ogni primogenito del bestiame.</p>
<p class="C11 V6">Un grande grido si alzerà in tutta la terra d’Egitto, quale non vi fu mai e quale non si ripeterà mai più.</p>
<p class="C11 V7">Ma contro tutti gli Israeliti neppure un cane abbaierà, né contro uomini, né contro bestie, perché sappiate che il Signore fa distinzione tra l’Egitto e Israele.</p>
<p class="C11 V8">Tutti questi tuoi ministri scenderanno da me e si prostreranno davanti a me, dicendo: “Esci tu e tutto il popolo che ti segue!”. Dopo, io uscirò!». Mosè, pieno d’ira, si allontanò dal faraone.</p>
<p class="C11 V9">Il Signore aveva appunto detto a Mosè: «Il faraone non vi darà ascolto, perché si moltiplichino i miei prodigi nella terra d’Egitto».</p>
<p class="C11 V10">Mosè e Aronne avevano fatto tutti quei prodigi davanti al faraone; ma il Signore aveva reso ostinato il cuore del faraone, il quale non lasciò partire gli Israeliti dalla sua terra.  </p>
<p class="C12 V1">Il Signore disse a Mosè e ad Aronne in terra d’Egitto: </p>
<p class="C12 V2">«Questo mese sarà per voi l’inizio dei mesi, sarà per voi il primo mese dell’anno.</p>
<p class="C12 V3">Parlate a tutta la comunità d’Israele e dite: “Il dieci di questo mese ciascuno si procuri un agnello per famiglia, un agnello per casa.</p>
<p class="C12 V4">Se la famiglia fosse troppo piccola per un agnello, si unirà al vicino, il più prossimo alla sua casa, secondo il numero delle persone; calcolerete come dovrà essere l’agnello secondo quanto ciascuno può mangiarne.</p>
<p class="C12 V5">Il vostro agnello sia senza difetto, maschio, nato nell’anno; potrete sceglierlo tra le pecore o tra le capre</p>
<p class="C12 V6">e lo conserverete fino al quattordici di questo mese: allora tutta l’assemblea della comunità d’Israele lo immolerà al tramonto.</p>
<p class="C12 V7">Preso un po’ del suo sangue, lo porranno sui due stipiti e sull’architrave delle case nelle quali lo mangeranno.</p>
<p class="C12 V8">In quella notte ne mangeranno la carne arrostita al fuoco; la mangeranno con azzimi e con erbe amare.</p>
<p class="C12 V9">Non lo mangerete crudo, né bollito nell’acqua, ma solo arrostito al fuoco, con la testa, le zampe e le viscere.</p>
<p class="C12 V10">Non ne dovete far avanzare fino al mattino: quello che al mattino sarà avanzato, lo brucerete nel fuoco.</p>
<p class="C12 V11">Ecco in qual modo lo mangerete: con i fianchi cinti, i sandali ai piedi, il bastone in mano; lo mangerete in fretta. È la Pasqua del Signore!</p>
<p class="C12 V12">In quella notte io passerò per la terra d’Egitto e colpirò ogni primogenito nella terra d’Egitto, uomo o animale; così farò giustizia di tutti gli dèi dell’Egitto. Io sono il Signore!</p>
<p class="C12 V13">Il sangue sulle case dove vi troverete servirà da segno in vostro favore: io vedrò il sangue e passerò oltre; non vi sarà tra voi flagello di sterminio quando io colpirò la terra d’Egitto.</p>
<p class="C12 V14">Questo giorno sarà per voi un memoriale; lo celebrerete come festa del Signore: di generazione in generazione lo celebrerete come un rito perenne.</p>
<p class="C12 V15">Per sette giorni voi mangerete azzimi. Fin dal primo giorno farete sparire il lievito dalle vostre case, perché chiunque mangerà del lievitato dal giorno primo al giorno settimo, quella persona sarà eliminata da Israele.</p>
<p class="C12 V16">Nel primo giorno avrete una riunione sacra e nel settimo giorno una riunione sacra: durante questi giorni non si farà alcun lavoro; si potrà preparare da mangiare per ogni persona: questo solo si farà presso di voi.</p>
<p class="C12 V17">Osservate la festa degli Azzimi, perché proprio in questo giorno io ho fatto uscire le vostre schiere dalla terra d’Egitto; osserverete tale giorno di generazione in generazione come rito perenne.</p>
<p class="C12 V18">Nel primo mese, dal giorno quattordici del mese, alla sera, voi mangerete azzimi fino al giorno ventuno del mese, alla sera.</p>
<p class="C12 V19">Per sette giorni non si trovi lievito nelle vostre case, perché chiunque mangerà del lievitato, quella persona, sia forestiera sia nativa della terra, sarà eliminata dalla comunità d’Israele.</p>
<p class="C12 V20">Non mangerete nulla di lievitato; in tutte le vostre abitazioni mangerete azzimi”».</p>
<p class="C12 V21">Mosè convocò tutti gli anziani d’Israele e disse loro: «Andate a procurarvi un capo di bestiame minuto per ogni vostra famiglia e immolate la Pasqua.</p>
<p class="C12 V22">Prenderete un fascio di issòpo, lo intingerete nel sangue che sarà nel catino e spalmerete l’architrave ed entrambi gli stipiti con il sangue del catino. Nessuno di voi esca dalla porta della sua casa fino al mattino.</p>
<p class="C12 V23">Il Signore passerà per colpire l’Egitto, vedrà il sangue sull’architrave e sugli stipiti; allora il Signore passerà oltre la porta e non permetterà allo sterminatore di entrare nella vostra casa per colpire.</p>
<p class="C12 V24">Voi osserverete questo comando come un rito fissato per te e per i tuoi figli per sempre.</p>
<p class="C12 V25">Quando poi sarete entrati nella terra che il Signore vi darà, come ha promesso, osserverete questo rito.</p>
<p class="C12 V26">Quando i vostri figli vi chiederanno: “Che significato ha per voi questo rito?”,</p>
<p class="C12 V27">voi direte loro: “È il sacrificio della Pasqua per il Signore, il quale è passato oltre le case degli Israeliti in Egitto, quando colpì l’Egitto e salvò le nostre case”». Il popolo si inginocchiò e si prostrò.</p>
<p class="C12 V28">Poi gli Israeliti se ne andarono ed eseguirono ciò che il Signore aveva ordinato a Mosè e ad Aronne; così fecero.</p>
<p class="C12 V29">A mezzanotte il Signore colpì ogni primogenito nella terra d’Egitto, dal primogenito del faraone che siede sul trono fino al primogenito del prigioniero in carcere, e tutti i primogeniti del bestiame.</p>
<p class="C12 V30">Si alzò il faraone nella notte e con lui i suoi ministri e tutti gli Egiziani; un grande grido scoppiò in Egitto, perché non c’era casa dove non ci fosse un morto!</p>
<p class="C12 V31">Il faraone convocò Mosè e Aronne nella notte e disse: «Alzatevi e abbandonate il mio popolo, voi e gli Israeliti! Andate, rendete culto al Signore come avete detto.</p>
<p class="C12 V32">Prendete anche il vostro bestiame e le vostre greggi, come avete detto, e partite! Benedite anche me!».</p>
<p class="C12 V33">Gli Egiziani fecero pressione sul popolo, affrettandosi a mandarli via dal paese, perché dicevano: «Stiamo per morire tutti!».</p>
<p class="C12 V34">Il popolo portò con sé la pasta prima che fosse lievitata, recando sulle spalle le madie avvolte nei mantelli.</p>
<p class="C12 V35">Gli Israeliti eseguirono l’ordine di Mosè e si fecero dare dagli Egiziani oggetti d’argento e d’oro e vesti.</p>
<p class="C12 V36">Il Signore fece sì che il popolo trovasse favore agli occhi degli Egiziani, i quali accolsero le loro richieste. Così essi spogliarono gli Egiziani.</p>
<p class="C12 V37">Gli Israeliti partirono da Ramses alla volta di Succot, in numero di seicentomila uomini adulti, senza contare i bambini.</p>
<p class="C12 V38">Inoltre una grande massa di gente promiscua partì con loro e greggi e armenti in mandrie molto grandi.</p>
<p class="C12 V39">Fecero cuocere la pasta che avevano portato dall’Egitto in forma di focacce azzime, perché non era lievitata: infatti erano stati scacciati dall’Egitto e non avevano potuto indugiare; neppure si erano procurati provviste per il viaggio.</p>
<p class="C12 V40">La permanenza degli Israeliti in Egitto fu di quattrocentotrent’anni.</p>
<p class="C12 V41">Al termine dei quattrocentotrent’anni, proprio in quel giorno, tutte le schiere del Signore uscirono dalla terra d’Egitto.</p>
<p class="C12 V42">Notte di veglia fu questa per il Signore per farli uscire dalla terra d’Egitto. Questa sarà una notte di veglia in onore del Signore per tutti gli Israeliti, di generazione in generazione.</p>
<p class="C12 V43">Il Signore disse a Mosè e ad Aronne: «Questo è il rito della Pasqua: nessuno straniero ne deve mangiare.</p>
<p class="C12 V44">Quanto a ogni schiavo acquistato con denaro, lo circonciderai e allora ne potrà mangiare.</p>
<p class="C12 V45">L’ospite e il mercenario non ne mangeranno.</p>
<p class="C12 V46">In una sola casa si mangerà: non ne porterai la carne fuori di casa; non ne spezzerete alcun osso.</p>
<p class="C12 V47">Tutta la comunità d’Israele la celebrerà.</p>
<p class="C12 V48">Se un forestiero soggiorna presso di te e vuol celebrare la Pasqua del Signore, sia circonciso ogni maschio della sua famiglia: allora potrà accostarsi per celebrarla e sarà come un nativo della terra. Ma non ne mangi nessuno che non sia circonciso.</p>
<p class="C12 V49">Vi sarà una sola legge per il nativo e per il forestiero che soggiorna in mezzo a voi».</p>
<p class="C12 V50">Tutti gli Israeliti fecero così; come il Signore aveva ordinato a Mosè e ad Aronne, in tal modo operarono.</p>
<p class="C12 V51">Proprio in quel giorno il Signore fece uscire gli Israeliti dalla terra d’Egitto, ordinati secondo le loro schiere.  </p>
<p class="C13 V1">Il Signore disse a Mosè: </p>
<p class="C13 V2">«Consacrami ogni essere che esce per primo dal seno materno tra gli Israeliti: ogni primogenito di uomini o di animali appartiene a me».</p>
<p class="C13 V3">Mosè disse al popolo: «Ricòrdati di questo giorno, nel quale siete usciti dall’Egitto, dalla dimora di schiavitù, perché con la potenza del suo braccio il Signore vi ha fatto uscire di là: non si mangi nulla di lievitato.</p>
<p class="C13 V4">In questo giorno del mese di Abìb voi uscite.</p>
<p class="C13 V5">Quando il Signore ti avrà fatto entrare nella terra del Cananeo, dell’Ittita, dell’Amorreo, dell’Eveo e del Gebuseo, che ha giurato ai tuoi padri di dare a te, terra dove scorrono latte e miele, allora tu celebrerai questo rito in questo mese.</p>
<p class="C13 V6">Per sette giorni mangerai azzimi. Nel settimo giorno vi sarà una festa in onore del Signore.</p>
<p class="C13 V7">Nei sette giorni si mangeranno azzimi e non compaia presso di te niente di lievitato; non ci sia presso di te lievito entro tutti i tuoi confini.</p>
<p class="C13 V8">In quel giorno tu spiegherai a tuo figlio: “È a causa di quanto ha fatto il Signore per me, quando sono uscito dall’Egitto”.</p>
<p class="C13 V9">Sarà per te segno sulla tua mano e memoriale fra i tuoi occhi, affinché la legge del Signore sia sulla tua bocca. Infatti il Signore ti ha fatto uscire dall’Egitto con mano potente.</p>
<p class="C13 V10">Osserverai questo rito nella sua ricorrenza di anno in anno.</p>
<p class="C13 V11">Quando il Signore ti avrà fatto entrare nella terra del Cananeo, come ha giurato a te e ai tuoi padri, e te l’avrà data in possesso,</p>
<p class="C13 V12">tu riserverai per il Signore ogni primogenito del seno materno; ogni primo parto del tuo bestiame, se di sesso maschile, lo consacrerai al Signore.</p>
<p class="C13 V13">Riscatterai ogni primo parto dell’asino mediante un capo di bestiame minuto e, se non lo vorrai riscattare, gli spaccherai la nuca. Riscatterai ogni primogenito dell’uomo tra i tuoi discendenti.</p>
<p class="C13 V14">Quando tuo figlio un domani ti chiederà: “Che significa ciò?”, tu gli risponderai: “Con la potenza del suo braccio il Signore ci ha fatto uscire dall’Egitto, dalla condizione servile.</p>
<p class="C13 V15">Poiché il faraone si ostinava a non lasciarci partire, il Signore ha ucciso ogni primogenito nella terra d’Egitto: i primogeniti degli uomini e i primogeniti del bestiame. Per questo io sacrifico al Signore ogni primo parto di sesso maschile e riscatto ogni primogenito dei miei discendenti”.</p>
<p class="C13 V16">Questo sarà un segno sulla tua mano, sarà un pendaglio fra i tuoi occhi, poiché con la potenza del suo braccio il Signore ci ha fatto uscire dall’Egitto».</p>
<p class="C13 V17">Quando il faraone lasciò partire il popolo, Dio non lo condusse per la strada del territorio dei Filistei, benché fosse più corta, perché Dio pensava: «Che il popolo non si penta alla vista della guerra e voglia tornare in Egitto!».</p>
<p class="C13 V18">Dio fece deviare il popolo per la strada del deserto verso il Mar Rosso. Gli Israeliti, armati, uscirono dalla terra d’Egitto.</p>
<p class="C13 V19">Mosè prese con sé le ossa di Giuseppe, perché questi aveva fatto prestare un solenne giuramento agli Israeliti, dicendo: «Dio, certo, verrà a visitarvi; voi allora vi porterete via le mie ossa».</p>
<p class="C13 V20">Partirono da Succot e si accamparono a Etam, sul limite del deserto.</p>
<p class="C13 V21">Il Signore marciava alla loro testa di giorno con una colonna di nube, per guidarli sulla via da percorrere, e di notte con una colonna di fuoco, per far loro luce, così che potessero viaggiare giorno e notte.</p>
<p class="C13 V22">Di giorno la colonna di nube non si ritirava mai dalla vista del popolo, né la colonna di fuoco durante la notte.  </p>
<p class="C14 V1">Il Signore disse a Mosè: </p>
<p class="C14 V2">«Comanda agli Israeliti che tornino indietro e si accampino davanti a Pi-Achiròt, tra Migdol e il mare, davanti a Baal-Sefòn; di fronte a quel luogo vi accamperete presso il mare.</p>
<p class="C14 V3">Il faraone penserà degli Israeliti: “Vanno errando nella regione; il deserto li ha bloccati!”.</p>
<p class="C14 V4">Io renderò ostinato il cuore del faraone, ed egli li inseguirà; io dimostrerò la mia gloria contro il faraone e tutto il suo esercito, così gli Egiziani sapranno che io sono il Signore!». Ed essi fecero così.</p>
<p class="C14 V5">Quando fu riferito al re d’Egitto che il popolo era fuggito, il cuore del faraone e dei suoi ministri si rivolse contro il popolo. Dissero: «Che cosa abbiamo fatto, lasciando che Israele si sottraesse al nostro servizio?».</p>
<p class="C14 V6">Attaccò allora il cocchio e prese con sé i suoi soldati.</p>
<p class="C14 V7">Prese seicento carri scelti e tutti i carri d’Egitto con i combattenti sopra ciascuno di essi.</p>
<p class="C14 V8">Il Signore rese ostinato il cuore del faraone, re d’Egitto, il quale inseguì gli Israeliti mentre gli Israeliti uscivano a mano alzata.</p>
<p class="C14 V9">Gli Egiziani li inseguirono e li raggiunsero, mentre essi stavano accampati presso il mare; tutti i cavalli e i carri del faraone, i suoi cavalieri e il suo esercito erano presso Pi-Achiròt, davanti a Baal-Sefòn.</p>
<p class="C14 V10">Quando il faraone fu vicino, gli Israeliti alzarono gli occhi: ecco, gli Egiziani marciavano dietro di loro! Allora gli Israeliti ebbero grande paura e gridarono al Signore.</p>
<p class="C14 V11">E dissero a Mosè: «È forse perché non c’erano sepolcri in Egitto che ci hai portati a morire nel deserto? Che cosa ci hai fatto, portandoci fuori dall’Egitto?</p>
<p class="C14 V12">Non ti dicevamo in Egitto: “Lasciaci stare e serviremo gli Egiziani, perché è meglio per noi servire l’Egitto che morire nel deserto”?».</p>
<p class="C14 V13">Mosè rispose: «Non abbiate paura! Siate forti e vedrete la salvezza del Signore, il quale oggi agirà per voi; perché gli Egiziani che voi oggi vedete, non li rivedrete mai più!</p>
<p class="C14 V14">Il Signore combatterà per voi, e voi starete tranquilli».</p>
<p class="C14 V15">Il Signore disse a Mosè: «Perché gridi verso di me? Ordina agli Israeliti di riprendere il cammino.</p>
<p class="C14 V16">Tu intanto alza il bastone, stendi la mano sul mare e dividilo, perché gli Israeliti entrino nel mare all’asciutto.</p>
<p class="C14 V17">Ecco, io rendo ostinato il cuore degli Egiziani, così che entrino dietro di loro e io dimostri la mia gloria sul faraone e tutto il suo esercito, sui suoi carri e sui suoi cavalieri.</p>
<p class="C14 V18">Gli Egiziani sapranno che io sono il Signore, quando dimostrerò la mia gloria contro il faraone, i suoi carri e i suoi cavalieri».</p>
<p class="C14 V19">L’angelo di Dio, che precedeva l’accampamento d’Israele, cambiò posto e passò indietro. Anche la colonna di nube si mosse e dal davanti passò dietro.</p>
<p class="C14 V20">Andò a porsi tra l’accampamento degli Egiziani e quello d’Israele. La nube era tenebrosa per gli uni, mentre per gli altri illuminava la notte; così gli uni non poterono avvicinarsi agli altri durante tutta la notte.</p>
<p class="C14 V21">Allora Mosè stese la mano sul mare. E il Signore durante tutta la notte risospinse il mare con un forte vento d’oriente, rendendolo asciutto; le acque si divisero.</p>
<p class="C14 V22">Gli Israeliti entrarono nel mare sull’asciutto, mentre le acque erano per loro un muro a destra e a sinistra.</p>
<p class="C14 V23">Gli Egiziani li inseguirono, e tutti i cavalli del faraone, i suoi carri e i suoi cavalieri entrarono dietro di loro in mezzo al mare.</p>
<p class="C14 V24">Ma alla veglia del mattino il Signore, dalla colonna di fuoco e di nube, gettò uno sguardo sul campo degli Egiziani e lo mise in rotta.</p>
<p class="C14 V25">Frenò le ruote dei loro carri, così che a stento riuscivano a spingerle. Allora gli Egiziani dissero: «Fuggiamo di fronte a Israele, perché il Signore combatte per loro contro gli Egiziani!».</p>
<p class="C14 V26">Il Signore disse a Mosè: «Stendi la mano sul mare: le acque si riversino sugli Egiziani, sui loro carri e i loro cavalieri».</p>
<p class="C14 V27">Mosè stese la mano sul mare e il mare, sul far del mattino, tornò al suo livello consueto, mentre gli Egiziani, fuggendo, gli si dirigevano contro. Il Signore li travolse così in mezzo al mare.</p>
<p class="C14 V28">Le acque ritornarono e sommersero i carri e i cavalieri di tutto l’esercito del faraone, che erano entrati nel mare dietro a Israele: non ne scampò neppure uno.</p>
<p class="C14 V29">Invece gli Israeliti avevano camminato sull’asciutto in mezzo al mare, mentre le acque erano per loro un muro a destra e a sinistra.</p>
<p class="C14 V30">In quel giorno il Signore salvò Israele dalla mano degli Egiziani, e Israele vide gli Egiziani morti sulla riva del mare;</p>
<p class="C14 V31">Israele vide la mano potente con la quale il Signore aveva agito contro l’Egitto, e il popolo temette il Signore e credette in lui e in Mosè suo servo.  </p>
<p class="C15 V1">Allora Mosè e gli Israeliti cantarono questo canto al Signore e dissero: «Voglio cantare al Signore, perché ha mirabilmente trionfato: cavallo e cavaliere ha gettato nel mare.</p>
<p class="C15 V2">Mia forza e mio canto è il Signore, egli è stato la mia salvezza. È il mio Dio: lo voglio lodare, il Dio di mio padre: lo voglio esaltare!</p>
<p class="C15 V3">Il Signore è un guerriero, Signore è il suo nome.</p>
<p class="C15 V4">I carri del faraone e il suo esercito li ha scagliati nel mare; i suoi combattenti scelti furono sommersi nel Mar Rosso.</p>
<p class="C15 V5">Gli abissi li ricoprirono, sprofondarono come pietra.</p>
<p class="C15 V6">La tua destra, Signore, è gloriosa per la potenza, la tua destra, Signore, annienta il nemico;</p>
<p class="C15 V7">con sublime maestà abbatti i tuoi avversari, scateni il tuo furore, che li divora come paglia.</p>
<p class="C15 V8">Al soffio della tua ira si accumularono le acque, si alzarono le onde come un argine, si rappresero gli abissi nel fondo del mare.</p>
<p class="C15 V9">Il nemico aveva detto: “Inseguirò, raggiungerò, spartirò il bottino, se ne sazierà la mia brama; sfodererò la spada, li conquisterà la mia mano!”.</p>
<p class="C15 V10">Soffiasti con il tuo alito: li ricoprì il mare, sprofondarono come piombo in acque profonde.</p>
<p class="C15 V11">Chi è come te fra gli dèi, Signore? Chi è come te, maestoso in santità, terribile nelle imprese, autore di prodigi?</p>
<p class="C15 V12">Stendesti la destra: li inghiottì la terra.</p>
<p class="C15 V13">Guidasti con il tuo amore questo popolo che hai riscattato, lo conducesti con la tua potenza alla tua santa dimora.</p>
<p class="C15 V14">Udirono i popoli: sono atterriti. L’angoscia afferrò gli abitanti della Filistea.</p>
<p class="C15 V15">Allora si sono spaventati i capi di Edom, il pànico prende i potenti di Moab; hanno tremato tutti gli abitanti di Canaan.</p>
<p class="C15 V16">Piómbino su di loro paura e terrore; per la potenza del tuo braccio restino muti come pietra, finché sia passato il tuo popolo, Signore, finché sia passato questo tuo popolo, che ti sei acquistato.</p>
<p class="C15 V17">Tu lo fai entrare e lo pianti sul monte della tua eredità, luogo che per tua dimora, Signore, hai preparato, santuario che le tue mani, Signore, hanno fondato.</p>
<p class="C15 V18">Il Signore regni in eterno e per sempre!».</p>
<p class="C15 V19">Quando i cavalli del faraone, i suoi carri e i suoi cavalieri furono entrati nel mare, il Signore fece tornare sopra di essi le acque del mare, mentre gli Israeliti avevano camminato sull’asciutto in mezzo al mare.</p>
<p class="C15 V20">Allora Maria, la profetessa, sorella di Aronne, prese in mano un tamburello: dietro a lei uscirono le donne con i tamburelli e con danze.</p>
<p class="C15 V21">Maria intonò per loro il ritornello: «Cantate al Signore, perché ha mirabilmente trionfato: cavallo e cavaliere ha gettato nel mare!».</p>
<p class="C15 V22">Mosè fece partire Israele dal Mar Rosso ed essi avanzarono verso il deserto di Sur. Camminarono tre giorni nel deserto senza trovare acqua.</p>
<p class="C15 V23">Arrivarono a Mara, ma non potevano bere le acque di Mara, perché erano amare. Per questo furono chiamate Mara.</p>
<p class="C15 V24">Allora il popolo mormorò contro Mosè: «Che cosa berremo?».</p>
<p class="C15 V25">Egli invocò il Signore, il quale gli indicò un legno. Lo gettò nell’acqua e l’acqua divenne dolce. In quel luogo il Signore impose al popolo una legge e un diritto; in quel luogo lo mise alla prova.</p>
<p class="C15 V26">Disse: «Se tu darai ascolto alla voce del Signore, tuo Dio, e farai ciò che è retto ai suoi occhi, se tu presterai orecchio ai suoi ordini e osserverai tutte le sue leggi, io non t’infliggerò nessuna delle infermità che ho inflitto agli Egiziani, perché io sono il Signore, colui che ti guarisce!».</p>
<p class="C15 V27">Poi arrivarono a Elìm, dove sono dodici sorgenti di acqua e settanta palme. Qui si accamparono presso l’acqua.  </p>
<p class="C16 V1">Levarono le tende da Elìm e tutta la comunità degli Israeliti arrivò al deserto di Sin, che si trova tra Elìm e il Sinai, il quindici del secondo mese dopo la loro uscita dalla terra d’Egitto.</p>
<p class="C16 V2">Nel deserto tutta la comunità degli Israeliti mormorò contro Mosè e contro Aronne.</p>
<p class="C16 V3">Gli Israeliti dissero loro: «Fossimo morti per mano del Signore nella terra d’Egitto, quando eravamo seduti presso la pentola della carne, mangiando pane a sazietà! Invece ci avete fatto uscire in questo deserto per far morire di fame tutta questa moltitudine».</p>
<p class="C16 V4">Allora il Signore disse a Mosè: «Ecco, io sto per far piovere pane dal cielo per voi: il popolo uscirà a raccoglierne ogni giorno la razione di un giorno, perché io lo metta alla prova, per vedere se cammina o no secondo la mia legge.</p>
<p class="C16 V5">Ma il sesto giorno, quando prepareranno quello che dovranno portare a casa, sarà il doppio di ciò che avranno raccolto ogni altro giorno».</p>
<p class="C16 V6">Mosè e Aronne dissero a tutti gli Israeliti: «Questa sera saprete che il Signore vi ha fatto uscire dalla terra d’Egitto</p>
<p class="C16 V7">e domani mattina vedrete la gloria del Signore, poiché egli ha inteso le vostre mormorazioni contro di lui. Noi infatti che cosa siamo, perché mormoriate contro di noi?».</p>
<p class="C16 V8">Mosè disse: «Quando il Signore vi darà alla sera la carne da mangiare e alla mattina il pane a sazietà, sarà perché il Signore ha inteso le mormorazioni con le quali mormorate contro di lui. Noi infatti che cosa siamo? Non contro di noi vanno le vostre mormorazioni, ma contro il Signore».</p>
<p class="C16 V9">Mosè disse ad Aronne: «Da’ questo comando a tutta la comunità degli Israeliti: “Avvicinatevi alla presenza del Signore, perché egli ha inteso le vostre mormorazioni!”».</p>
<p class="C16 V10">Ora, mentre Aronne parlava a tutta la comunità degli Israeliti, essi si voltarono verso il deserto: ed ecco, la gloria del Signore si manifestò attraverso la nube.</p>
<p class="C16 V11">Il Signore disse a Mosè:</p>
<p class="C16 V12">«Ho inteso la mormorazione degli Israeliti. Parla loro così: “Al tramonto mangerete carne e alla mattina vi sazierete di pane; saprete che io sono il Signore, vostro Dio”».</p>
<p class="C16 V13">La sera le quaglie salirono e coprirono l’accampamento; al mattino c’era uno strato di rugiada intorno all’accampamento.</p>
<p class="C16 V14">Quando lo strato di rugiada svanì, ecco, sulla superficie del deserto c’era una cosa fine e granulosa, minuta come è la brina sulla terra.</p>
<p class="C16 V15">Gli Israeliti la videro e si dissero l’un l’altro: «Che cos’è?», perché non sapevano che cosa fosse. Mosè disse loro: «È il pane che il Signore vi ha dato in cibo.</p>
<p class="C16 V16">Ecco che cosa comanda il Signore: “Raccoglietene quanto ciascuno può mangiarne, un omer a testa, secondo il numero delle persone che sono con voi. Ne prenderete ciascuno per quelli della propria tenda”».</p>
<p class="C16 V17">Così fecero gli Israeliti. Ne raccolsero chi molto, chi poco.</p>
<p class="C16 V18">Si misurò con l’omer: colui che ne aveva preso di più, non ne aveva di troppo; colui che ne aveva preso di meno, non ne mancava. Avevano raccolto secondo quanto ciascuno poteva mangiarne.</p>
<p class="C16 V19">Mosè disse loro: «Nessuno ne faccia avanzare fino al mattino».</p>
<p class="C16 V20">Essi non obbedirono a Mosè e alcuni ne conservarono fino al mattino; ma vi si generarono vermi e imputridì. Mosè si irritò contro di loro.</p>
<p class="C16 V21">Essi dunque ne raccoglievano ogni mattina secondo quanto ciascuno mangiava; quando il sole cominciava a scaldare, si scioglieva.</p>
<p class="C16 V22">Quando venne il sesto giorno essi raccolsero il doppio di quel pane, due omer a testa. Allora tutti i capi della comunità vennero a informare Mosè.</p>
<p class="C16 V23">Egli disse loro: «È appunto ciò che ha detto il Signore: “Domani è sabato, riposo assoluto consacrato al Signore. Ciò che avete da cuocere, cuocetelo; ciò che avete da bollire, bollitelo; quanto avanza, tenetelo in serbo fino a domani mattina”».</p>
<p class="C16 V24">Essi lo misero in serbo fino al mattino, come aveva ordinato Mosè, e non imputridì, né vi si trovarono vermi.</p>
<p class="C16 V25">Disse Mosè: «Mangiatelo oggi, perché è sabato in onore del Signore: oggi non ne troverete nella campagna.</p>
<p class="C16 V26">Sei giorni lo raccoglierete, ma il settimo giorno è sabato: non ve ne sarà».</p>
<p class="C16 V27">Nel settimo giorno alcuni del popolo uscirono per raccoglierne, ma non ne trovarono.</p>
<p class="C16 V28">Disse allora il Signore a Mosè: «Fino a quando rifiuterete di osservare i miei ordini e le mie leggi?</p>
<p class="C16 V29">Vedete che il Signore vi ha dato il sabato! Per questo egli vi dà al sesto giorno il pane per due giorni. Restate ciascuno al proprio posto! Nel settimo giorno nessuno esca dal luogo dove si trova».</p>
<p class="C16 V30">Il popolo dunque riposò nel settimo giorno.</p>
<p class="C16 V31">La casa d’Israele lo chiamò manna. Era simile al seme del coriandolo e bianco; aveva il sapore di una focaccia con miele.</p>
<p class="C16 V32">Mosè disse: «Questo ha ordinato il Signore: “Riempitene un omer e conservatelo per i vostri discendenti, perché vedano il pane che vi ho dato da mangiare nel deserto, quando vi ho fatto uscire dalla terra d’Egitto”».</p>
<p class="C16 V33">Mosè disse quindi ad Aronne: «Prendi un’urna e mettici un omer completo di manna; deponila davanti al Signore e conservala per i vostri discendenti».</p>
<p class="C16 V34">Secondo quanto il Signore aveva ordinato a Mosè, Aronne la depose per conservarla davanti alla Testimonianza.</p>
<p class="C16 V35">Gli Israeliti mangiarono la manna per quarant’anni, fino al loro arrivo in una terra abitata: mangiarono la manna finché non furono arrivati ai confini della terra di Canaan.</p>
<p class="C16 V36">L’omer è la decima parte dell’efa.  </p>
<p class="C17 V1">Tutta la comunità degli Israeliti levò le tende dal deserto di Sin, camminando di tappa in tappa, secondo l’ordine del Signore, e si accampò a Refidìm. Ma non c’era acqua da bere per il popolo.</p>
<p class="C17 V2">Il popolo protestò contro Mosè: «Dateci acqua da bere!». Mosè disse loro: «Perché protestate con me? Perché mettete alla prova il Signore?».</p>
<p class="C17 V3">In quel luogo il popolo soffriva la sete per mancanza di acqua; il popolo mormorò contro Mosè e disse: «Perché ci hai fatto salire dall’Egitto per far morire di sete noi, i nostri figli e il nostro bestiame?».</p>
<p class="C17 V4">Allora Mosè gridò al Signore, dicendo: «Che cosa farò io per questo popolo? Ancora un poco e mi lapideranno!».</p>
<p class="C17 V5">Il Signore disse a Mosè: «Passa davanti al popolo e prendi con te alcuni anziani d’Israele. Prendi in mano il bastone con cui hai percosso il Nilo, e va’!</p>
<p class="C17 V6">Ecco, io starò davanti a te là sulla roccia, sull’Oreb; tu batterai sulla roccia: ne uscirà acqua e il popolo berrà». Mosè fece così, sotto gli occhi degli anziani d’Israele.</p>
<p class="C17 V7">E chiamò quel luogo Massa e Merìba, a causa della protesta degli Israeliti e perché misero alla prova il Signore, dicendo: «Il Signore è in mezzo a noi sì o no?».</p>
<p class="C17 V8">Amalèk venne a combattere contro Israele a Refidìm.</p>
<p class="C17 V9">Mosè disse a Giosuè: «Scegli per noi alcuni uomini ed esci in battaglia contro Amalèk. Domani io starò ritto sulla cima del colle, con in mano il bastone di Dio».</p>
<p class="C17 V10">Giosuè eseguì quanto gli aveva ordinato Mosè per combattere contro Amalèk, mentre Mosè, Aronne e Cur salirono sulla cima del colle.</p>
<p class="C17 V11">Quando Mosè alzava le mani, Israele prevaleva; ma quando le lasciava cadere, prevaleva Amalèk.</p>
<p class="C17 V12">Poiché Mosè sentiva pesare le mani, presero una pietra, la collocarono sotto di lui ed egli vi si sedette, mentre Aronne e Cur, uno da una parte e l’altro dall’altra, sostenevano le sue mani. Così le sue mani rimasero ferme fino al tramonto del sole.</p>
<p class="C17 V13">Giosuè sconfisse Amalèk e il suo popolo, passandoli poi a fil di spada.</p>
<p class="C17 V14">Allora il Signore disse a Mosè: «Scrivi questo per ricordo nel libro e mettilo negli orecchi di Giosuè: io cancellerò del tutto la memoria di Amalèk sotto il cielo!».</p>
<p class="C17 V15">Allora Mosè costruì un altare, lo chiamò “Il Signore è il mio vessillo”</p>
<p class="C17 V16">e disse: «Una mano contro il trono del Signore! Vi sarà guerra per il Signore contro Amalèk, di generazione in generazione!».  </p>
<p class="C18 V1">Ietro, sacerdote di Madian, suocero di Mosè, venne a sapere quanto Dio aveva operato per Mosè e per Israele, suo popolo, cioè come il Signore aveva fatto uscire Israele dall’Egitto.</p>
<p class="C18 V2">Allora Ietro prese con sé Sipporà, moglie di Mosè, che prima egli aveva rimandata,</p>
<p class="C18 V3">con i due figli di lei, uno dei quali si chiamava Ghersom, perché egli aveva detto: «Sono un emigrato in terra straniera»,</p>
<p class="C18 V4">e l’altro si chiamava Elièzer, perché: «Il Dio di mio padre è venuto in mio aiuto e mi ha liberato dalla spada del faraone».</p>
<p class="C18 V5">Ietro dunque, suocero di Mosè, con i figli e la moglie di lui, venne da Mosè nel deserto, dove era accampato, presso la montagna di Dio.</p>
<p class="C18 V6">Egli fece dire a Mosè: «Sono io, Ietro, tuo suocero, che vengo da te con tua moglie e i suoi due figli!».</p>
<p class="C18 V7">Mosè andò incontro al suocero, si prostrò davanti a lui e lo baciò; poi si informarono l’uno della salute dell’altro ed entrarono sotto la tenda.</p>
<p class="C18 V8">Mosè raccontò al suocero quanto il Signore aveva fatto al faraone e agli Egiziani a motivo di Israele, tutte le difficoltà incontrate durante il viaggio, dalle quali il Signore li aveva liberati.</p>
<p class="C18 V9">Ietro si rallegrò di tutto il bene che il Signore aveva fatto a Israele, quando lo aveva liberato dalla mano degli Egiziani.</p>
<p class="C18 V10">Disse Ietro: «Benedetto il Signore, che vi ha liberato dalla mano degli Egiziani e dalla mano del faraone: egli ha liberato questo popolo dalla mano dell’Egitto!</p>
<p class="C18 V11">Ora io so che il Signore è più grande di tutti gli dèi: ha rivolto contro di loro quello che tramavano».</p>
<p class="C18 V12">Ietro, suocero di Mosè, offrì un olocausto e sacrifici a Dio. Vennero Aronne e tutti gli anziani d’Israele, per partecipare al banchetto con il suocero di Mosè davanti a Dio.</p>
<p class="C18 V13">Il giorno dopo Mosè sedette a render giustizia al popolo e il popolo si trattenne presso Mosè dalla mattina fino alla sera.</p>
<p class="C18 V14">Allora il suocero di Mosè, visto quanto faceva per il popolo, gli disse: «Che cos’è questo che fai per il popolo? Perché siedi tu solo, mentre il popolo sta presso di te dalla mattina alla sera?».</p>
<p class="C18 V15">Mosè rispose al suocero: «Perché il popolo viene da me per consultare Dio.</p>
<p class="C18 V16">Quando hanno qualche questione, vengono da me e io giudico le vertenze tra l’uno e l’altro e faccio conoscere i decreti di Dio e le sue leggi».</p>
<p class="C18 V17">Il suocero di Mosè gli disse: «Non va bene quello che fai!</p>
<p class="C18 V18">Finirai per soccombere, tu e il popolo che è con te, perché il compito è troppo pesante per te; non puoi attendervi tu da solo.</p>
<p class="C18 V19">Ora ascoltami: ti voglio dare un consiglio e Dio sia con te! Tu sta’ davanti a Dio in nome del popolo e presenta le questioni a Dio.</p>
<p class="C18 V20">A loro spiegherai i decreti e le leggi; indicherai loro la via per la quale devono camminare e le opere che devono compiere.</p>
<p class="C18 V21">Invece sceglierai tra tutto il popolo uomini validi che temono Dio, uomini retti che odiano la venalità, per costituirli sopra di loro come capi di migliaia, capi di centinaia, capi di cinquantine e capi di decine.</p>
<p class="C18 V22">Essi dovranno giudicare il popolo in ogni circostanza; quando vi sarà una questione importante, la sottoporranno a te, mentre essi giudicheranno ogni affare minore. Così ti alleggerirai il peso ed essi lo porteranno con te.</p>
<p class="C18 V23">Se tu fai questa cosa e Dio te lo ordina, potrai resistere e anche tutto questo popolo arriverà in pace alla meta».</p>
<p class="C18 V24">Mosè diede ascolto alla proposta del suocero e fece quanto gli aveva suggerito.</p>
<p class="C18 V25">Mosè dunque scelse in tutto Israele uomini validi e li costituì alla testa del popolo come capi di migliaia, capi di centinaia, capi di cinquantine e capi di decine.</p>
<p class="C18 V26">Essi giudicavano il popolo in ogni circostanza: quando avevano affari difficili li sottoponevano a Mosè, ma giudicavano essi stessi tutti gli affari minori.</p>
<p class="C18 V27">Poi Mosè congedò il suocero, il quale tornò alla sua terra.  </p>
<p class="C19 V1">Al terzo mese dall’uscita degli Israeliti dalla terra d’Egitto, nello stesso giorno, essi arrivarono al deserto del Sinai.</p>
<p class="C19 V2">Levate le tende da Refidìm, giunsero al deserto del Sinai, dove si accamparono; Israele si accampò davanti al monte.</p>
<p class="C19 V3">Mosè salì verso Dio, e il Signore lo chiamò dal monte, dicendo: «Questo dirai alla casa di Giacobbe e annuncerai agli Israeliti: </p>
<p class="C19 V4">“Voi stessi avete visto ciò che io ho fatto all’Egitto e come ho sollevato voi su ali di aquile e vi ho fatto venire fino a me.</p>
<p class="C19 V5">Ora, se darete ascolto alla mia voce e custodirete la mia alleanza, voi sarete per me una proprietà particolare tra tutti i popoli; mia infatti è tutta la terra!</p>
<p class="C19 V6">Voi sarete per me un regno di sacerdoti e una nazione santa”. Queste parole dirai agli Israeliti».</p>
<p class="C19 V7">Mosè andò, convocò gli anziani del popolo e riferì loro tutte queste parole, come gli aveva ordinato il Signore.</p>
<p class="C19 V8">Tutto il popolo rispose insieme e disse: «Quanto il Signore ha detto, noi lo faremo!». Mosè tornò dal Signore e riferì le parole del popolo.</p>
<p class="C19 V9">Il Signore disse a Mosè: «Ecco, io sto per venire verso di te in una densa nube, perché il popolo senta quando io parlerò con te e credano per sempre anche a te». Mosè riferì al Signore le parole del popolo.</p>
<p class="C19 V10">Il Signore disse a Mosè: «Va’ dal popolo e santificalo, oggi e domani: lavino le loro vesti</p>
<p class="C19 V11">e si tengano pronti per il terzo giorno, perché nel terzo giorno il Signore scenderà sul monte Sinai, alla vista di tutto il popolo.</p>
<p class="C19 V12">Fisserai per il popolo un limite tutto attorno, dicendo: “Guardatevi dal salire sul monte e dal toccarne le falde. Chiunque toccherà il monte sarà messo a morte.</p>
<p class="C19 V13">Nessuna mano però dovrà toccare costui: dovrà essere lapidato o colpito con tiro di arco. Animale o uomo, non dovrà sopravvivere”. Solo quando suonerà il corno, essi potranno salire sul monte».</p>
<p class="C19 V14">Mosè scese dal monte verso il popolo; egli fece santificare il popolo, ed essi lavarono le loro vesti.</p>
<p class="C19 V15">Poi disse al popolo: «Siate pronti per il terzo giorno: non unitevi a donna».</p>
<p class="C19 V16">Il terzo giorno, sul far del mattino, vi furono tuoni e lampi, una nube densa sul monte e un suono fortissimo di corno: tutto il popolo che era nell’accampamento fu scosso da tremore.</p>
<p class="C19 V17">Allora Mosè fece uscire il popolo dall’accampamento incontro a Dio. Essi stettero in piedi alle falde del monte.</p>
<p class="C19 V18">Il monte Sinai era tutto fumante, perché su di esso era sceso il Signore nel fuoco, e ne saliva il fumo come il fumo di una fornace: tutto il monte tremava molto.</p>
<p class="C19 V19">Il suono del corno diventava sempre più intenso: Mosè parlava e Dio gli rispondeva con una voce.</p>
<p class="C19 V20">Il Signore scese dunque sul monte Sinai, sulla vetta del monte, e il Signore chiamò Mosè sulla vetta del monte. Mosè salì.</p>
<p class="C19 V21">Il Signore disse a Mosè: «Scendi, scongiura il popolo di non irrompere verso il Signore per vedere, altrimenti ne cadrà una moltitudine!</p>
<p class="C19 V22">Anche i sacerdoti, che si avvicinano al Signore, si santifichino, altrimenti il Signore si avventerà contro di loro!».</p>
<p class="C19 V23">Mosè disse al Signore: «Il popolo non può salire al monte Sinai, perché tu stesso ci hai avvertito dicendo: “Delimita il monte e dichiaralo sacro”».</p>
<p class="C19 V24">Il Signore gli disse: «Va’, scendi, poi salirai tu e Aronne con te. Ma i sacerdoti e il popolo non si precipitino per salire verso il Signore, altrimenti egli si avventerà contro di loro!».</p>
<p class="C19 V25">Mosè scese verso il popolo e parlò loro.  </p>
<p class="C20 V1">Dio pronunciò tutte queste parole: </p>
<p class="C20 V2">«Io sono il Signore, tuo Dio, che ti ho fatto uscire dalla terra d’Egitto, dalla condizione servile:</p>
<p class="C20 V3">Non avrai altri dèi di fronte a me.</p>
<p class="C20 V4">Non ti farai idolo né immagine alcuna di quanto è lassù nel cielo, né di quanto è quaggiù sulla terra, né di quanto è nelle acque sotto la terra.</p>
<p class="C20 V5">Non ti prostrerai davanti a loro e non li servirai. Perché io, il Signore, tuo Dio, sono un Dio geloso, che punisce la colpa dei padri nei figli fino alla terza e alla quarta generazione, per coloro che mi odiano,</p>
<p class="C20 V6">ma che dimostra la sua bontà fino a mille generazioni, per quelli che mi amano e osservano i miei comandamenti.</p>
<p class="C20 V7">Non pronuncerai invano il nome del Signore, tuo Dio, perché il Signore non lascia impunito chi pronuncia il suo nome invano.</p>
<p class="C20 V8">Ricòrdati del giorno del sabato per santificarlo.</p>
<p class="C20 V9">Sei giorni lavorerai e farai ogni tuo lavoro;</p>
<p class="C20 V10">ma il settimo giorno è il sabato in onore del Signore, tuo Dio: non farai alcun lavoro, né tu né tuo figlio né tua figlia, né il tuo schiavo né la tua schiava, né il tuo bestiame, né il forestiero che dimora presso di te.</p>
<p class="C20 V11">Perché in sei giorni il Signore ha fatto il cielo e la terra e il mare e quanto è in essi, ma si è riposato il settimo giorno. Perciò il Signore ha benedetto il giorno del sabato e lo ha consacrato.</p>
<p class="C20 V12">Onora tuo padre e tua madre, perché si prolunghino i tuoi giorni nel paese che il Signore, tuo Dio, ti dà.</p>
<p class="C20 V13">Non ucciderai.</p>
<p class="C20 V14">Non commetterai adulterio.</p>
<p class="C20 V15">Non ruberai.</p>
<p class="C20 V16">Non pronuncerai falsa testimonianza contro il tuo prossimo.</p>
<p class="C20 V17">Non desidererai la casa del tuo prossimo. Non desidererai la moglie del tuo prossimo, né il suo schiavo né la sua schiava, né il suo bue né il suo asino, né alcuna cosa che appartenga al tuo prossimo».</p>
<p class="C20 V18">Tutto il popolo percepiva i tuoni e i lampi, il suono del corno e il monte fumante. Il popolo vide, fu preso da tremore e si tenne lontano.</p>
<p class="C20 V19">Allora dissero a Mosè: «Parla tu a noi e noi ascolteremo; ma non ci parli Dio, altrimenti moriremo!».</p>
<p class="C20 V20">Mosè disse al popolo: «Non abbiate timore: Dio è venuto per mettervi alla prova e perché il suo timore sia sempre su di voi e non pecchiate».</p>
<p class="C20 V21">Il popolo si tenne dunque lontano, mentre Mosè avanzò verso la nube oscura dove era Dio.</p>
<p class="C20 V22">Il Signore disse a Mosè: «Così dirai agli Israeliti: “Voi stessi avete visto che vi ho parlato dal cielo!</p>
<p class="C20 V23">Non farete dèi d’argento e dèi d’oro accanto a me: non ne farete per voi!</p>
<p class="C20 V24">Farai per me un altare di terra e sopra di esso offrirai i tuoi olocausti e i tuoi sacrifici di comunione, le tue pecore e i tuoi buoi; in ogni luogo dove io vorrò far ricordare il mio nome, verrò a te e ti benedirò.</p>
<p class="C20 V25">Se tu farai per me un altare di pietra, non lo costruirai con pietra tagliata, perché, usando la tua lama su di essa, tu la renderesti profana.</p>
<p class="C20 V26">Non salirai sul mio altare per mezzo di gradini, perché là non si scopra la tua nudità”.  </p>
<p class="C21 V1">Queste sono le norme che tu esporrai loro.</p>
<p class="C21 V2">Quando tu avrai acquistato uno schiavo ebreo, egli ti servirà per sei anni e nel settimo potrà andarsene libero, senza riscatto.</p>
<p class="C21 V3">Se è venuto solo, solo se ne andrà; se era coniugato, sua moglie se ne andrà con lui.</p>
<p class="C21 V4">Se il suo padrone gli ha dato moglie e questa gli ha partorito figli o figlie, la donna e i suoi figli saranno proprietà del padrone, ed egli se ne andrà solo.</p>
<p class="C21 V5">Ma se lo schiavo dice: “Io sono affezionato al mio padrone, a mia moglie, ai miei figli, non voglio andarmene libero”,</p>
<p class="C21 V6">allora il suo padrone lo condurrà davanti a Dio, lo farà accostare al battente o allo stipite della porta e gli forerà l’orecchio con la lesina, e quello resterà suo schiavo per sempre.</p>
<p class="C21 V7">Quando un uomo venderà la figlia come schiava, ella non se ne andrà come se ne vanno gli schiavi.</p>
<p class="C21 V8">Se lei non piace al padrone, che perciò non la destina a sé in moglie, la farà riscattare. In ogni caso egli non può venderla a gente straniera, agendo con frode verso di lei.</p>
<p class="C21 V9">Se egli la vuol destinare in moglie al proprio figlio, si comporterà nei suoi riguardi secondo il diritto delle figlie.</p>
<p class="C21 V10">Se egli prende in moglie un’altra, non diminuirà alla prima il nutrimento, il vestiario, la coabitazione.</p>
<p class="C21 V11">Se egli non le fornisce queste tre cose, lei potrà andarsene, senza che sia pagato il prezzo del riscatto.</p>
<p class="C21 V12">Colui che colpisce un uomo causandone la morte, sarà messo a morte.</p>
<p class="C21 V13">Se però non ha teso insidia, ma Dio glielo ha fatto incontrare, io ti fisserò un luogo dove potrà rifugiarsi.</p>
<p class="C21 V14">Ma se un uomo aveva premeditato di uccidere il suo prossimo con inganno, allora lo strapperai anche dal mio altare, perché sia messo a morte.</p>
<p class="C21 V15">Colui che percuote suo padre o sua madre, sarà messo a morte.</p>
<p class="C21 V16">Colui che rapisce un uomo, sia che lo venda sia che lo si trovi ancora in mano sua, sarà messo a morte.</p>
<p class="C21 V17">Colui che maledice suo padre o sua madre, sarà messo a morte.</p>
<p class="C21 V18">Quando alcuni uomini litigano e uno colpisce il suo prossimo con una pietra o con il pugno e questi non muore, ma deve mettersi a letto,</p>
<p class="C21 V19">se poi si alza ed esce con il bastone, chi lo ha colpito sarà ritenuto innocente, ma dovrà pagare il riposo forzato e assicurargli le cure.</p>
<p class="C21 V20">Quando un uomo colpisce con il bastone il suo schiavo o la sua schiava e gli muore sotto le sue mani, si deve fare vendetta.</p>
<p class="C21 V21">Ma se sopravvive un giorno o due, non sarà vendicato, perché è suo denaro.</p>
<p class="C21 V22">Quando alcuni uomini litigano e urtano una donna incinta, così da farla abortire, se non vi è altra disgrazia, si esigerà un’ammenda, secondo quanto imporrà il marito della donna, e il colpevole pagherà attraverso un arbitrato.</p>
<p class="C21 V23">Ma se segue una disgrazia, allora pagherai vita per vita:</p>
<p class="C21 V24">occhio per occhio, dente per dente, mano per mano, piede per piede,</p>
<p class="C21 V25">bruciatura per bruciatura, ferita per ferita, livido per livido.</p>
<p class="C21 V26">Quando un uomo colpisce l’occhio del suo schiavo o della sua schiava e lo acceca, darà loro la libertà in compenso dell’occhio.</p>
<p class="C21 V27">Se fa cadere il dente del suo schiavo o della sua schiava, darà loro la libertà in compenso del dente.</p>
<p class="C21 V28">Quando un bue cozza con le corna contro un uomo o una donna e ne segue la morte, il bue sarà lapidato e non se ne mangerà la carne. Però il proprietario del bue è innocente.</p>
<p class="C21 V29">Ma se il bue era solito cozzare con le corna già prima e il padrone era stato avvisato e non lo aveva custodito, se ha causato la morte di un uomo o di una donna, il bue sarà lapidato e anche il suo padrone dev’essere messo a morte.</p>
<p class="C21 V30">Se invece gli viene imposto un risarcimento, egli pagherà il riscatto della propria vita, secondo quanto gli verrà imposto.</p>
<p class="C21 V31">Se cozza con le corna contro un figlio o se cozza contro una figlia, si procederà nella stessa maniera.</p>
<p class="C21 V32">Se il bue colpisce con le corna uno schiavo o una schiava, si darà al suo padrone del denaro, trenta sicli, e il bue sarà lapidato.</p>
<p class="C21 V33">Quando un uomo lascia una cisterna aperta oppure quando un uomo scava una cisterna e non la copre, se vi cade un bue o un asino,</p>
<p class="C21 V34">il proprietario della cisterna deve dare l’indennizzo: verserà il denaro al padrone della bestia e l’animale morto gli apparterrà.</p>
<p class="C21 V35">Quando il bue di un tale cozza contro il bue del suo prossimo e ne causa la morte, essi venderanno il bue vivo e se ne divideranno il prezzo; si divideranno anche la bestia morta.</p>
<p class="C21 V36">Ma se è notorio che il bue era solito cozzare già prima e il suo padrone non lo ha custodito, egli dovrà dare come indennizzo bue per bue e la bestia morta gli apparterrà.</p>
<p class="C21 V37">Quando un uomo ruba un bue o un montone e poi lo sgozza o lo vende, darà come indennizzo cinque capi di grosso bestiame per il bue e quattro capi di bestiame minuto per il montone.  </p>
<p class="C22 V1">Se un ladro viene sorpreso mentre sta facendo una breccia in un muro e viene colpito e muore, non vi è per lui vendetta di sangue.</p>
<p class="C22 V2">Ma se il sole si era già alzato su di lui, vi è per lui vendetta di sangue. Il ladro dovrà dare l’indennizzo: se non avrà di che pagare, sarà venduto in compenso dell’oggetto rubato.</p>
<p class="C22 V3">Se si trova ancora in vita e ciò che è stato rubato è in suo possesso, si tratti di bue, di asino o di montone, restituirà il doppio.</p>
<p class="C22 V4">Quando un uomo usa come pascolo un campo o una vigna e lascia che il suo bestiame vada a pascolare in un campo altrui, deve dare l’indennizzo con il meglio del suo campo e con il meglio della sua vigna.</p>
<p class="C22 V5">Quando un fuoco si propaga e si attacca ai cespugli spinosi, se viene bruciato un mucchio di covoni o il grano in spiga o il grano in erba, colui che ha provocato l’incendio darà l’indennizzo.</p>
<p class="C22 V6">Quando un uomo dà in custodia al suo prossimo denaro od oggetti e poi nella casa di costui viene commesso un furto, se si trova il ladro, quest’ultimo restituirà il doppio.</p>
<p class="C22 V7">Se il ladro non si trova, il padrone della casa si avvicinerà a Dio per giurare che non ha allungato la mano sulla proprietà del suo prossimo.</p>
<p class="C22 V8">Qualunque sia l’oggetto di una frode, si tratti di un bue, di un asino, di un montone, di una veste, di qualunque oggetto perduto, di cui uno dice: “È questo!”, la causa delle due parti andrà fino a Dio: colui che Dio dichiarerà colpevole restituirà il doppio al suo prossimo.</p>
<p class="C22 V9">Quando un uomo dà in custodia al suo prossimo un asino o un bue o un capo di bestiame minuto o qualsiasi animale, se la bestia muore o si è prodotta una frattura o è stata rapita senza testimone,</p>
<p class="C22 V10">interverrà tra le due parti un giuramento per il Signore, per dichiarare che il depositario non ha allungato la mano sulla proprietà del suo prossimo. Il padrone della bestia accetterà e l’altro non dovrà risarcire.</p>
<p class="C22 V11">Ma se la bestia è stata rubata quando si trovava presso di lui, pagherà l’indennizzo al padrone di essa.</p>
<p class="C22 V12">Se invece è stata sbranata, ne porterà la prova in testimonianza e non dovrà dare l’indennizzo per la bestia sbranata.</p>
<p class="C22 V13">Quando un uomo prende in prestito dal suo prossimo una bestia e questa si è prodotta una frattura o è morta in assenza del padrone, dovrà pagare l’indennizzo.</p>
<p class="C22 V14">Ma se il padrone si trova presente, non deve restituire; se si tratta di una bestia presa a nolo, la sua perdita è compensata dal prezzo del noleggio.</p>
<p class="C22 V15">Quando un uomo seduce una vergine non ancora fidanzata e si corica con lei, ne pagherà il prezzo nuziale, e lei diverrà sua moglie.</p>
<p class="C22 V16">Se il padre di lei si rifiuta di dargliela, egli dovrà versare una somma di denaro pari al prezzo nuziale delle vergini.</p>
<p class="C22 V17">Non lascerai vivere colei che pratica la magia.</p>
<p class="C22 V18">Chiunque giaccia con una bestia sia messo a morte.</p>
<p class="C22 V19">Colui che offre un sacrificio agli dèi, anziché al solo Signore, sarà votato allo sterminio.</p>
<p class="C22 V20">Non molesterai il forestiero né lo opprimerai, perché voi siete stati forestieri in terra d’Egitto.</p>
<p class="C22 V21">Non maltratterai la vedova o l’orfano.</p>
<p class="C22 V22">Se tu lo maltratti, quando invocherà da me l’aiuto, io darò ascolto al suo grido,</p>
<p class="C22 V23">la mia ira si accenderà e vi farò morire di spada: le vostre mogli saranno vedove e i vostri figli orfani.</p>
<p class="C22 V24">Se tu presti denaro a qualcuno del mio popolo, all’indigente che sta con te, non ti comporterai con lui da usuraio: voi non dovete imporgli alcun interesse.</p>
<p class="C22 V25">Se prendi in pegno il mantello del tuo prossimo, glielo renderai prima del tramonto del sole,</p>
<p class="C22 V26">perché è la sua sola coperta, è il mantello per la sua pelle; come potrebbe coprirsi dormendo? Altrimenti, quando griderà verso di me, io l’ascolterò, perché io sono pietoso.</p>
<p class="C22 V27">Non bestemmierai Dio e non maledirai il capo del tuo popolo.</p>
<p class="C22 V28">Non ritarderai l’offerta di ciò che riempie il tuo granaio e di ciò che stilla dal tuo frantoio. Il primogenito dei tuoi figli lo darai a me.</p>
<p class="C22 V29">Così farai per il tuo bue e per il tuo bestiame minuto: sette giorni resterà con sua madre, l’ottavo giorno lo darai a me.</p>
<p class="C22 V30">Voi sarete per me uomini santi: non mangerete la carne di una bestia sbranata nella campagna, ma la getterete ai cani.  </p>
<p class="C23 V1">Non spargerai false dicerie; non presterai mano al colpevole per far da testimone in favore di un’ingiustizia.</p>
<p class="C23 V2">Non seguirai la maggioranza per agire male e non deporrai in processo così da stare con la maggioranza, per ledere il diritto.</p>
<p class="C23 V3">Non favorirai nemmeno il debole nel suo processo.</p>
<p class="C23 V4">Quando incontrerai il bue del tuo nemico o il suo asino dispersi, glieli dovrai ricondurre.</p>
<p class="C23 V5">Quando vedrai l’asino del tuo nemico accasciarsi sotto il carico, non abbandonarlo a se stesso: mettiti con lui a scioglierlo dal carico.</p>
<p class="C23 V6">Non ledere il diritto del tuo povero nel suo processo.</p>
<p class="C23 V7">Ti terrai lontano da parola menzognera. Non far morire l’innocente e il giusto, perché io non assolvo il colpevole.</p>
<p class="C23 V8">Non accetterai doni, perché il dono acceca chi ha gli occhi aperti e perverte anche le parole dei giusti.</p>
<p class="C23 V9">Non opprimerai il forestiero: anche voi conoscete la vita del forestiero, perché siete stati forestieri in terra d’Egitto.</p>
<p class="C23 V10">Per sei anni seminerai la tua terra e ne raccoglierai il prodotto,</p>
<p class="C23 V11">ma nel settimo anno non la sfrutterai e la lascerai incolta: ne mangeranno gli indigenti del tuo popolo e ciò che lasceranno sarà consumato dalle bestie selvatiche. Così farai per la tua vigna e per il tuo oliveto.</p>
<p class="C23 V12">Per sei giorni farai i tuoi lavori, ma nel settimo giorno farai riposo, perché possano godere quiete il tuo bue e il tuo asino e possano respirare i figli della tua schiava e il forestiero.</p>
<p class="C23 V13">Farete attenzione a quanto vi ho detto: non pronunciate il nome di altri dèi; non si senta sulla tua bocca!</p>
<p class="C23 V14">Tre volte all’anno farai festa in mio onore.</p>
<p class="C23 V15">Osserverai la festa degli Azzimi: per sette giorni mangerai azzimi, come ti ho ordinato, nella ricorrenza del mese di Abìb, perché in esso sei uscito dall’Egitto. Non si dovrà comparire davanti a me a mani vuote.</p>
<p class="C23 V16">Osserverai la festa della mietitura, cioè dei primi frutti dei tuoi lavori di semina nei campi, e poi, al termine dell’anno, la festa del raccolto, quando raccoglierai il frutto dei tuoi lavori nei campi.</p>
<p class="C23 V17">Tre volte all’anno ogni tuo maschio comparirà alla presenza del Signore Dio.</p>
<p class="C23 V18">Non offrirai con pane lievitato il sangue del sacrificio in mio onore, e il grasso della vittima per la mia festa non dovrà restare fino al mattino.</p>
<p class="C23 V19">Il meglio delle primizie del tuo suolo lo porterai alla casa del Signore, tuo Dio. Non farai cuocere un capretto nel latte di sua madre.</p>
<p class="C23 V20">Ecco, io mando un angelo davanti a te per custodirti sul cammino e per farti entrare nel luogo che ho preparato.</p>
<p class="C23 V21">Abbi rispetto della sua presenza, da’ ascolto alla sua voce e non ribellarti a lui; egli infatti non perdonerebbe la vostra trasgressione, perché il mio nome è in lui.</p>
<p class="C23 V22">Se tu dai ascolto alla sua voce e fai quanto ti dirò, io sarò il nemico dei tuoi nemici e l’avversario dei tuoi avversari.</p>
<p class="C23 V23">Quando il mio angelo camminerà alla tua testa e ti farà entrare presso l’Amorreo, l’Ittita, il Perizzita, il Cananeo, l’Eveo e il Gebuseo e io li distruggerò,</p>
<p class="C23 V24">tu non ti prostrerai davanti ai loro dèi e non li servirai; tu non ti comporterai secondo le loro opere, ma dovrai demolire e frantumare le loro stele.</p>
<p class="C23 V25">Voi servirete il Signore, vostro Dio. Egli benedirà il tuo pane e la tua acqua. Terrò lontana da te la malattia.</p>
<p class="C23 V26">Non vi sarà nella tua terra donna che abortisca o che sia sterile. Ti farò giungere al numero completo dei tuoi giorni.</p>
<p class="C23 V27">Manderò il mio terrore davanti a te e metterò in rotta ogni popolo in mezzo al quale entrerai; farò voltare le spalle a tutti i tuoi nemici davanti a te.</p>
<p class="C23 V28">Manderò i calabroni davanti a te ed essi scacceranno dalla tua presenza l’Eveo, il Cananeo e l’Ittita.</p>
<p class="C23 V29">Non li scaccerò dalla tua presenza in un solo anno, perché non resti deserta la terra e le bestie selvatiche si moltiplichino contro di te.</p>
<p class="C23 V30">Li scaccerò dalla tua presenza a poco a poco, finché non avrai tanti discendenti da occupare la terra.</p>
<p class="C23 V31">Stabilirò il tuo confine dal Mar Rosso fino al mare dei Filistei e dal deserto fino al Fiume, perché ti consegnerò in mano gli abitanti della terra e li scaccerò dalla tua presenza.</p>
<p class="C23 V32">Ma tu non farai alleanza con loro e con i loro dèi;</p>
<p class="C23 V33">essi non abiteranno più nella tua terra, altrimenti ti farebbero peccare contro di me, perché tu serviresti i loro dèi e ciò diventerebbe una trappola per te».  </p>
<p class="C24 V1">Il Signore disse a Mosè: «Sali verso il Signore tu e Aronne, Nadab e Abiu e settanta anziani d’Israele; voi vi prostrerete da lontano,</p>
<p class="C24 V2">solo Mosè si avvicinerà al Signore: gli altri non si avvicinino e il popolo non salga con lui».</p>
<p class="C24 V3">Mosè andò a riferire al popolo tutte le parole del Signore e tutte le norme. Tutto il popolo rispose a una sola voce dicendo: «Tutti i comandamenti che il Signore ha dato, noi li eseguiremo!».</p>
<p class="C24 V4">Mosè scrisse tutte le parole del Signore. Si alzò di buon mattino ed eresse un altare ai piedi del monte, con dodici stele per le dodici tribù d’Israele.</p>
<p class="C24 V5">Incaricò alcuni giovani tra gli Israeliti di offrire olocausti e di sacrificare giovenchi come sacrifici di comunione, per il Signore.</p>
<p class="C24 V6">Mosè prese la metà del sangue e la mise in tanti catini e ne versò l’altra metà sull’altare.</p>
<p class="C24 V7">Quindi prese il libro dell’alleanza e lo lesse alla presenza del popolo. Dissero: «Quanto ha detto il Signore, lo eseguiremo e vi presteremo ascolto».</p>
<p class="C24 V8">Mosè prese il sangue e ne asperse il popolo, dicendo: «Ecco il sangue dell’alleanza che il Signore ha concluso con voi sulla base di tutte queste parole!».</p>
<p class="C24 V9">Mosè salì con Aronne, Nadab, Abiu e i settanta anziani d’Israele.</p>
<p class="C24 V10">Essi videro il Dio d’Israele: sotto i suoi piedi vi era come un pavimento in lastre di zaffìro, limpido come il cielo.</p>
<p class="C24 V11">Contro i privilegiati degli Israeliti non stese la mano: essi videro Dio e poi mangiarono e bevvero.</p>
<p class="C24 V12">Il Signore disse a Mosè: «Sali verso di me sul monte e rimani lassù: io ti darò le tavole di pietra, la legge e i comandamenti che io ho scritto per istruirli».</p>
<p class="C24 V13">Mosè si mosse con Giosuè, suo aiutante, e Mosè salì sul monte di Dio.</p>
<p class="C24 V14">Agli anziani aveva detto: «Restate qui ad aspettarci, fin quando torneremo da voi; ecco, avete con voi Aronne e Cur: chiunque avrà una questione si rivolgerà a loro».</p>
<p class="C24 V15">Mosè salì dunque sul monte e la nube coprì il monte.</p>
<p class="C24 V16">La gloria del Signore venne a dimorare sul monte Sinai e la nube lo coprì per sei giorni. Al settimo giorno il Signore chiamò Mosè dalla nube.</p>
<p class="C24 V17">La gloria del Signore appariva agli occhi degli Israeliti come fuoco divorante sulla cima della montagna.</p>
<p class="C24 V18">Mosè entrò dunque in mezzo alla nube e salì sul monte. Mosè rimase sul monte quaranta giorni e quaranta notti.  </p>
<p class="C25 V1">Il Signore parlò a Mosè dicendo: </p>
<p class="C25 V2">«Ordina agli Israeliti che raccolgano per me un contributo. Lo raccoglierete da chiunque sia generoso di cuore.</p>
<p class="C25 V3">Ed ecco che cosa raccoglierete da loro come contributo: oro, argento e bronzo,</p>
<p class="C25 V4">tessuti di porpora viola e rossa, di scarlatto, di bisso e di pelo di capra,</p>
<p class="C25 V5">pelle di montone tinta di rosso, pelle di tasso e legno di acacia,</p>
<p class="C25 V6">olio per l’illuminazione, balsami per l’olio dell’unzione e per l’incenso aromatico,</p>
<p class="C25 V7">pietre di ònice e pietre da incastonare nell’efod e nel pettorale.</p>
<p class="C25 V8">Essi mi faranno un santuario e io abiterò in mezzo a loro.</p>
<p class="C25 V9">Eseguirete ogni cosa secondo quanto ti mostrerò, secondo il modello della Dimora e il modello di tutti i suoi arredi.</p>
<p class="C25 V10">Faranno dunque un’arca di legno di acacia: avrà due cubiti e mezzo di lunghezza, un cubito e mezzo di larghezza, un cubito e mezzo di altezza.</p>
<p class="C25 V11">La rivestirai d’oro puro: dentro e fuori la rivestirai e le farai intorno un bordo d’oro.</p>
<p class="C25 V12">Fonderai per essa quattro anelli d’oro e li fisserai ai suoi quattro piedi: due anelli su di un lato e due anelli sull’altro.</p>
<p class="C25 V13">Farai stanghe di legno di acacia e le rivestirai d’oro.</p>
<p class="C25 V14">Introdurrai le stanghe negli anelli sui due lati dell’arca per trasportare con esse l’arca.</p>
<p class="C25 V15">Le stanghe dovranno rimanere negli anelli dell’arca: non verranno tolte di lì.</p>
<p class="C25 V16">Nell’arca collocherai la Testimonianza che io ti darò.</p>
<p class="C25 V17">Farai il propiziatorio, d’oro puro; avrà due cubiti e mezzo di lunghezza e un cubito e mezzo di larghezza.</p>
<p class="C25 V18">Farai due cherubini d’oro: li farai lavorati a martello sulle due estremità del propiziatorio.</p>
<p class="C25 V19">Fa’ un cherubino a una estremità e un cherubino all’altra estremità. Farete i cherubini alle due estremità del propiziatorio.</p>
<p class="C25 V20">I cherubini avranno le due ali spiegate verso l’alto, proteggendo con le ali il propiziatorio; saranno rivolti l’uno verso l’altro e le facce dei cherubini saranno rivolte verso il propiziatorio.</p>
<p class="C25 V21">Porrai il propiziatorio sulla parte superiore dell’arca e collocherai nell’arca la Testimonianza che io ti darò.</p>
<p class="C25 V22">Io ti darò convegno in quel luogo: parlerò con te da sopra il propiziatorio, in mezzo ai due cherubini che saranno sull’arca della Testimonianza, dandoti i miei ordini riguardo agli Israeliti.</p>
<p class="C25 V23">Farai una tavola di legno di acacia: avrà due cubiti di lunghezza, un cubito di larghezza, un cubito e mezzo di altezza.</p>
<p class="C25 V24">La rivestirai d’oro puro e le farai attorno un bordo d’oro.</p>
<p class="C25 V25">Le farai attorno una cornice di un palmo e farai un bordo d’oro per la cornice.</p>
<p class="C25 V26">Le farai quattro anelli d’oro e li fisserai ai quattro angoli, che costituiranno i suoi quattro piedi.</p>
<p class="C25 V27">Gli anelli saranno contigui alla cornice e serviranno a inserire le stanghe, destinate a trasportare la tavola.</p>
<p class="C25 V28">Farai le stanghe di legno di acacia e le rivestirai d’oro; con esse si trasporterà la tavola.</p>
<p class="C25 V29">Farai anche i suoi piatti, coppe, anfore e tazze per le libagioni: li farai d’oro puro.</p>
<p class="C25 V30">Sulla tavola collocherai i pani dell’offerta: saranno sempre alla mia presenza.</p>
<p class="C25 V31">Farai anche un candelabro d’oro puro. Il candelabro sarà lavorato a martello, il suo fusto e i suoi bracci; i suoi calici, i suoi bulbi e le sue corolle saranno tutti di un pezzo.</p>
<p class="C25 V32">Sei bracci usciranno dai suoi lati: tre bracci del candelabro da un lato e tre bracci del candelabro dall’altro lato.</p>
<p class="C25 V33">Vi saranno su di un braccio tre calici in forma di fiore di mandorlo, con bulbo e corolla, e così anche sull’altro braccio tre calici in forma di fiore di mandorlo, con bulbo e corolla. Così sarà per i sei bracci che usciranno dal candelabro.</p>
<p class="C25 V34">Il fusto del candelabro avrà quattro calici in forma di fiore di mandorlo, con i loro bulbi e le loro corolle:</p>
<p class="C25 V35">un bulbo sotto i due bracci che si dipartono da esso e un bulbo sotto i due bracci seguenti e un bulbo sotto gli ultimi due bracci che si dipartono da esso; così per tutti i sei bracci che escono dal candelabro.</p>
<p class="C25 V36">I bulbi e i relativi bracci saranno tutti di un pezzo: il tutto sarà formato da una sola massa d’oro puro lavorata a martello.</p>
<p class="C25 V37">Farai le sue sette lampade: vi si collocheranno sopra in modo da illuminare lo spazio davanti ad esso.</p>
<p class="C25 V38">I suoi smoccolatoi e i suoi portacenere saranno d’oro puro.</p>
<p class="C25 V39">Lo si farà con un talento di oro puro, esso con tutti i suoi accessori.</p>
<p class="C25 V40">Guarda ed esegui secondo il modello che ti è stato mostrato sul monte.  </p>
<p class="C26 V1">Quanto alla Dimora, la farai con dieci teli di bisso ritorto, di porpora viola, di porpora rossa e di scarlatto. Vi farai figure di cherubini, lavoro d’artista.</p>
<p class="C26 V2">La lunghezza di un telo sarà di ventotto cubiti; la larghezza di quattro cubiti per un telo; la stessa dimensione per tutti i teli.</p>
<p class="C26 V3">Cinque teli saranno uniti l’uno all’altro e anche gli altri cinque saranno uniti l’uno all’altro.</p>
<p class="C26 V4">Farai cordoni di porpora viola sull’orlo del primo telo all’estremità della sutura; così farai sull’orlo del telo estremo nella seconda sutura.</p>
<p class="C26 V5">Farai cinquanta cordoni al primo telo e farai cinquanta cordoni all’estremità della seconda sutura: i cordoni corrisponderanno l’uno all’altro.</p>
<p class="C26 V6">Farai cinquanta fibbie d’oro e unirai i teli l’uno all’altro mediante le fibbie, così la Dimora formerà un tutto unico.</p>
<p class="C26 V7">Farai poi teli di pelo di capra per la tenda sopra la Dimora. Ne farai undici teli.</p>
<p class="C26 V8">La lunghezza di un telo sarà di trenta cubiti; la larghezza di quattro cubiti per un telo; la stessa dimensione per gli undici teli.</p>
<p class="C26 V9">Unirai insieme cinque teli da una parte e sei teli dall’altra. Piegherai in due il sesto telo sulla parte anteriore della tenda.</p>
<p class="C26 V10">Farai cinquanta cordoni sull’orlo del primo telo, che è all’estremità della sutura, e cinquanta cordoni sull’orlo del telo della seconda sutura.</p>
<p class="C26 V11">Farai cinquanta fibbie di bronzo, introdurrai le fibbie nei cordoni e unirai insieme la tenda; così essa formerà un tutto unico.</p>
<p class="C26 V12">La parte che pende in eccedenza nei teli della tenda, la metà cioè di un telo che sopravanza, penderà sulla parte posteriore della Dimora.</p>
<p class="C26 V13">Il cubito in eccedenza da una parte, come il cubito in eccedenza dall’altra parte, nel senso della lunghezza dei teli della tenda, ricadranno sui due lati della Dimora, per coprirla da una parte e dall’altra.</p>
<p class="C26 V14">Farai per la tenda una copertura di pelli di montone tinte di rosso e al di sopra una copertura di pelli di tasso.</p>
<p class="C26 V15">Poi farai per la Dimora le assi di legno di acacia, da porsi verticali.</p>
<p class="C26 V16">La lunghezza di un’asse sarà dieci cubiti e un cubito e mezzo la larghezza.</p>
<p class="C26 V17">Ogni asse avrà due sostegni, congiunti l’uno all’altro da un rinforzo. Così farai per tutte le assi della Dimora.</p>
<p class="C26 V18">Farai dunque le assi per la Dimora: venti assi verso il mezzogiorno, a sud.</p>
<p class="C26 V19">Farai anche quaranta basi d’argento sotto le venti assi, due basi sotto un’asse, per i suoi due sostegni, e due basi sotto l’altra asse, per i suoi due sostegni.</p>
<p class="C26 V20">Per il secondo lato della Dimora, verso il settentrione, venti assi,</p>
<p class="C26 V21">come anche le loro quaranta basi d’argento, due basi sotto un’asse e due basi sotto l’altra asse.</p>
<p class="C26 V22">Per la parte posteriore della Dimora, verso occidente, farai sei assi.</p>
<p class="C26 V23">Farai inoltre due assi per gli angoli della Dimora sulla parte posteriore.</p>
<p class="C26 V24">Esse saranno formate ciascuna da due pezzi uguali abbinati e perfettamente congiunti dal basso fino alla cima, all’altezza del primo anello. Così sarà per ambedue: esse formeranno i due angoli.</p>
<p class="C26 V25">Vi saranno dunque otto assi, con le loro basi d’argento: sedici basi, due basi sotto un’asse e due basi sotto l’altra asse.</p>
<p class="C26 V26">Farai inoltre traverse di legno di acacia: cinque per le assi di un lato della Dimora</p>
<p class="C26 V27">e cinque traverse per le assi dell’altro lato della Dimora e cinque traverse per le assi della parte posteriore, verso occidente.</p>
<p class="C26 V28">La traversa mediana, a mezza altezza delle assi, le attraverserà da una estremità all’altra.</p>
<p class="C26 V29">Rivestirai d’oro le assi, farai in oro i loro anelli, che serviranno per inserire le traverse, e rivestirai d’oro anche le traverse.</p>
<p class="C26 V30">Costruirai la Dimora secondo la disposizione che ti è stata mostrata sul monte.</p>
<p class="C26 V31">Farai il velo di porpora viola, di porpora rossa, di scarlatto e di bisso ritorto. Lo si farà con figure di cherubini, lavoro d’artista.</p>
<p class="C26 V32">Lo appenderai a quattro colonne di acacia, rivestite d’oro, munite di uncini d’oro e poggiate su quattro basi d’argento.</p>
<p class="C26 V33">Collocherai il velo sotto le fibbie e là, nell’interno oltre il velo, introdurrai l’arca della Testimonianza. Il velo costituirà per voi la separazione tra il Santo e il Santo dei Santi.</p>
<p class="C26 V34">Porrai il propiziatorio sull’arca della Testimonianza nel Santo dei Santi.</p>
<p class="C26 V35">Collocherai la tavola fuori del velo e il candelabro di fronte alla tavola sul lato meridionale della Dimora; collocherai la tavola sul lato settentrionale.</p>
<p class="C26 V36">Farai una cortina all’ingresso della tenda, di porpora viola e di porpora rossa, di scarlatto e di bisso ritorto, lavoro di ricamatore.</p>
<p class="C26 V37">Farai per la cortina cinque colonne di acacia e le rivestirai d’oro. I loro uncini saranno d’oro e fonderai per esse cinque basi di bronzo.  </p>
<p class="C27 V1">Farai l’altare di legno di acacia: avrà cinque cubiti di lunghezza e cinque cubiti di larghezza. L’altare sarà quadrato e avrà l’altezza di tre cubiti.</p>
<p class="C27 V2">Farai ai suoi quattro angoli quattro corni e costituiranno un sol pezzo con esso. Lo rivestirai di bronzo.</p>
<p class="C27 V3">Farai i suoi recipienti per raccogliere le ceneri, le sue palette, i suoi vasi per l’aspersione, le sue forcelle e i suoi bracieri. Farai di bronzo tutti questi accessori.</p>
<p class="C27 V4">Farai per esso una graticola di bronzo, lavorato in forma di rete, e farai sulla rete quattro anelli di bronzo alle sue quattro estremità.</p>
<p class="C27 V5">La porrai sotto la cornice dell’altare, in basso: la rete arriverà a metà dell’altezza dell’altare.</p>
<p class="C27 V6">Farai anche stanghe per l’altare: saranno stanghe di legno di acacia e le rivestirai di bronzo.</p>
<p class="C27 V7">Si introdurranno queste stanghe negli anelli e le stanghe saranno sui due lati dell’altare quando lo si trasporta.</p>
<p class="C27 V8">Lo farai di tavole, vuoto nell’interno: lo faranno come ti fu mostrato sul monte.</p>
<p class="C27 V9">Farai poi il recinto della Dimora. Sul lato meridionale, verso sud, il recinto avrà tendaggi di bisso ritorto, per la lunghezza di cento cubiti sullo stesso lato.</p>
<p class="C27 V10">Vi saranno venti colonne con venti basi di bronzo. Gli uncini delle colonne e le loro aste trasversali saranno d’argento.</p>
<p class="C27 V11">Allo stesso modo sul lato rivolto a settentrione: tendaggi per cento cubiti di lunghezza, le relative venti colonne con le venti basi di bronzo, gli uncini delle colonne e le aste trasversali d’argento.</p>
<p class="C27 V12">La larghezza del recinto verso occidente avrà cinquanta cubiti di tendaggi, con le relative dieci colonne e le dieci basi.</p>
<p class="C27 V13">La larghezza del recinto sul lato orientale verso levante sarà di cinquanta cubiti:</p>
<p class="C27 V14">quindici cubiti di tendaggi con le relative tre colonne e le tre basi alla prima ala;</p>
<p class="C27 V15">all’altra ala quindici cubiti di tendaggi, con le tre colonne e le tre basi.</p>
<p class="C27 V16">Alla porta del recinto vi sarà una cortina di venti cubiti, lavoro di ricamatore, di porpora viola, porpora rossa, scarlatto e bisso ritorto, con le relative quattro colonne e le quattro basi.</p>
<p class="C27 V17">Tutte le colonne intorno al recinto saranno fornite di aste trasversali d’argento: i loro uncini saranno d’argento e le loro basi di bronzo.</p>
<p class="C27 V18">La lunghezza del recinto sarà di cento cubiti, la larghezza di cinquanta, l’altezza di cinque cubiti: di bisso ritorto, con le basi di bronzo.</p>
<p class="C27 V19">Tutti gli arredi della Dimora, per tutti i suoi servizi, e tutti i picchetti, come anche i picchetti del recinto, saranno di bronzo.</p>
<p class="C27 V20">Tu ordinerai agli Israeliti che ti procurino olio puro di olive schiacciate per l’illuminazione, per tener sempre accesa una lampada.</p>
<p class="C27 V21">Nella tenda del convegno, al di fuori del velo che sta davanti alla Testimonianza, Aronne e i suoi figli la prepareranno, perché dalla sera alla mattina essa sia davanti al Signore: rito perenne presso gli Israeliti di generazione in generazione.  </p>
<p class="C28 V1">Fa’ avvicinare a te, in mezzo agli Israeliti, Aronne tuo fratello e i suoi figli con lui, perché siano miei sacerdoti: Aronne, Nadab e Abiu, Eleàzaro e Itamàr, figli di Aronne.</p>
<p class="C28 V2">Farai per Aronne, tuo fratello, abiti sacri, per gloria e decoro.</p>
<p class="C28 V3">Parlerai a tutti gli artigiani più esperti, che io ho riempito di uno spirito di saggezza, ed essi faranno gli abiti di Aronne per la sua consacrazione e per l’esercizio del sacerdozio in mio onore.</p>
<p class="C28 V4">E questi sono gli abiti che faranno: il pettorale e l’efod, il manto, la tunica ricamata, il turbante e la cintura. Faranno vesti sacre per Aronne, tuo fratello, e per i suoi figli, perché esercitino il sacerdozio in mio onore.</p>
<p class="C28 V5">Useranno oro, porpora viola e porpora rossa, scarlatto e bisso.</p>
<p class="C28 V6">Faranno l’efod con oro, porpora viola e porpora rossa, scarlatto e bisso ritorto, artisticamente lavorati.</p>
<p class="C28 V7">Avrà due spalline attaccate alle due estremità e in tal modo formerà un pezzo ben unito.</p>
<p class="C28 V8">La cintura per fissarlo, che sta sopra di esso, sarà della stessa fattura e sarà d’un sol pezzo: sarà intessuta d’oro, di porpora viola e porpora rossa, scarlatto e bisso ritorto.</p>
<p class="C28 V9">Prenderai due pietre di ònice e inciderai su di esse i nomi dei figli d’Israele:</p>
<p class="C28 V10">sei dei loro nomi sulla prima pietra e gli altri sei nomi sulla seconda pietra, in ordine di nascita.</p>
<p class="C28 V11">Inciderai le due pietre con i nomi dei figli d’Israele, seguendo l’arte dell’intagliatore di pietre per l’incisione di un sigillo; le inserirai in castoni d’oro.</p>
<p class="C28 V12">Fisserai le due pietre sulle spalline dell’efod, come memoriale per i figli d’Israele; così Aronne porterà i loro nomi sulle sue spalle davanti al Signore, come un memoriale.</p>
<p class="C28 V13">Farai anche i castoni d’oro</p>
<p class="C28 V14">e due catene d’oro puro in forma di cordoni, con un lavoro d’intreccio; poi fisserai le catene a intreccio sui castoni.</p>
<p class="C28 V15">Farai il pettorale del giudizio, artisticamente lavorato, di fattura uguale a quella dell’efod: con oro, porpora viola, porpora rossa, scarlatto e bisso ritorto.</p>
<p class="C28 V16">Sarà quadrato, doppio; avrà una spanna di lunghezza e una spanna di larghezza.</p>
<p class="C28 V17">Lo coprirai con un’incastonatura di pietre preziose, disposte in quattro file. Prima fila: una cornalina, un topazio e uno smeraldo;</p>
<p class="C28 V18">seconda fila: una turchese, uno zaffìro e un berillo;</p>
<p class="C28 V19">terza fila: un giacinto, un’àgata e un’ametista;</p>
<p class="C28 V20">quarta fila: un crisòlito, un’ònice e un diaspro. Esse saranno inserite nell’oro mediante i loro castoni.</p>
<p class="C28 V21">Le pietre corrisponderanno ai nomi dei figli d’Israele: dodici, secondo i loro nomi, e saranno incise come sigilli, ciascuna con il nome corrispondente, secondo le dodici tribù.</p>
<p class="C28 V22">Sul pettorale farai catene in forma di cordoni, lavoro d’intreccio d’oro puro.</p>
<p class="C28 V23">Sul pettorale farai anche due anelli d’oro e metterai i due anelli alle estremità del pettorale.</p>
<p class="C28 V24">Metterai le due catene d’oro sui due anelli alle estremità del pettorale.</p>
<p class="C28 V25">Quanto alle altre due estremità delle catene, le fisserai sui due castoni e le farai passare sulle due spalline dell’efod nella parte anteriore.</p>
<p class="C28 V26">Farai due anelli d’oro e li metterai sulle due estremità del pettorale, sul suo bordo che è dall’altra parte dell’efod, verso l’interno.</p>
<p class="C28 V27">Farai due altri anelli d’oro e li metterai sulle due spalline dell’efod in basso, sul suo lato anteriore, in vicinanza del punto di attacco, al di sopra della cintura dell’efod.</p>
<p class="C28 V28">Si legherà il pettorale con i suoi anelli agli anelli dell’efod mediante un cordone di porpora viola, perché stia al di sopra della cintura dell’efod e perché il pettorale non si distacchi dall’efod.</p>
<p class="C28 V29">Così Aronne porterà i nomi dei figli d’Israele sul pettorale del giudizio, sopra il suo cuore, quando entrerà nel Santo, come memoriale davanti al Signore, per sempre.</p>
<p class="C28 V30">Unirai al pettorale del giudizio gli urìm e i tummìm. Saranno così sopra il cuore di Aronne quando entrerà alla presenza del Signore: Aronne porterà il giudizio degli Israeliti sopra il suo cuore alla presenza del Signore, per sempre.</p>
<p class="C28 V31">Farai il manto dell’efod, tutto di porpora viola,</p>
<p class="C28 V32">con in mezzo la scollatura per la testa; il bordo attorno alla scollatura sarà un lavoro di tessitore come la scollatura di una corazza, che non si lacera.</p>
<p class="C28 V33">Farai sul suo lembo melagrane di porpora viola, di porpora rossa e di scarlatto, intorno al suo lembo, e in mezzo disporrai sonagli d’oro:</p>
<p class="C28 V34">un sonaglio d’oro e una melagrana, un sonaglio d’oro e una melagrana intorno all’orlo inferiore del manto.</p>
<p class="C28 V35">Aronne l’indosserà nelle funzioni sacerdotali e se ne sentirà il suono quando egli entrerà nel Santo alla presenza del Signore e quando ne uscirà. Così non morirà.</p>
<p class="C28 V36">Farai una lamina d’oro puro e vi inciderai, come su di un sigillo, “Sacro al Signore”.</p>
<p class="C28 V37">L’attaccherai con un cordone di porpora viola al turbante, sulla parte anteriore.</p>
<p class="C28 V38">Starà sulla fronte di Aronne; Aronne porterà il carico delle colpe che potranno commettere gli Israeliti, in occasione delle offerte sacre da loro presentate. Aronne la porterà sempre sulla sua fronte, per attirare su di loro il favore del Signore.</p>
<p class="C28 V39">Tesserai la tunica di bisso. Farai un turbante di bisso e una cintura, lavoro di ricamo.</p>
<p class="C28 V40">Per i figli di Aronne farai tuniche e cinture. Per loro farai anche berretti per gloria e decoro.</p>
<p class="C28 V41">Farai indossare queste vesti ad Aronne, tuo fratello, e ai suoi figli. Poi li ungerai, darai loro l’investitura e li consacrerai, perché esercitino il sacerdozio in mio onore.</p>
<p class="C28 V42">Farai loro inoltre calzoni di lino, per coprire la loro nudità; dovranno arrivare dai fianchi fino alle cosce.</p>
<p class="C28 V43">Aronne e i suoi figli li indosseranno quando entreranno nella tenda del convegno o quando si avvicineranno all’altare per officiare nel santuario, perché non incorrano in una colpa che li farebbe morire. È una prescrizione perenne per lui e per i suoi discendenti.  </p>
<p class="C29 V1">Osserverai questo rito per consacrarli al mio sacerdozio. Prendi un giovenco e due arieti senza difetto;</p>
<p class="C29 V2">poi pani azzimi, focacce azzime impastate con olio e schiacciate azzime cosparse di olio: le preparerai con fior di farina di frumento.</p>
<p class="C29 V3">Le disporrai in un solo canestro e le offrirai nel canestro insieme con il giovenco e i due arieti.</p>
<p class="C29 V4">Farai avvicinare Aronne e i suoi figli all’ingresso della tenda del convegno e li laverai con acqua.</p>
<p class="C29 V5">Prenderai le vesti e rivestirai Aronne della tunica, del manto dell’efod, dell’efod e del pettorale; lo cingerai con la cintura dell’efod;</p>
<p class="C29 V6">gli porrai sul capo il turbante e fisserai il diadema sacro sopra il turbante.</p>
<p class="C29 V7">Poi prenderai l’olio dell’unzione, lo verserai sul suo capo e lo ungerai.</p>
<p class="C29 V8">Quanto ai suoi figli, li farai avvicinare, li rivestirai di tuniche;</p>
<p class="C29 V9">li cingerai con la cintura e legherai loro i berretti. Il sacerdozio apparterrà loro per decreto perenne. Così darai l’investitura ad Aronne e ai suoi figli.</p>
<p class="C29 V10">Farai poi avvicinare il giovenco davanti alla tenda del convegno. Aronne e i suoi figli poseranno le mani sulla sua testa.</p>
<p class="C29 V11">Immolerai il giovenco davanti al Signore, all’ingresso della tenda del convegno.</p>
<p class="C29 V12">Prenderai parte del suo sangue e con il dito lo spalmerai sui corni dell’altare. Il resto del sangue lo verserai alla base dell’altare.</p>
<p class="C29 V13">Prenderai tutto il grasso che avvolge le viscere, il lobo del fegato, i reni con il grasso che vi è sopra, e li farai ardere in sacrificio sull’altare.</p>
<p class="C29 V14">Ma la carne del giovenco, la sua pelle e i suoi escrementi li brucerai fuori dell’accampamento perché si tratta di un sacrificio per il peccato.</p>
<p class="C29 V15">Prenderai poi uno degli arieti; Aronne e i suoi figli poseranno le mani sulla sua testa.</p>
<p class="C29 V16">Immolerai l’ariete, ne raccoglierai il sangue e lo spargerai intorno all’altare.</p>
<p class="C29 V17">Dividerai in pezzi l’ariete, ne laverai le viscere e le zampe e le disporrai sui quarti e sulla testa.</p>
<p class="C29 V18">Allora farai bruciare sull’altare tutto l’ariete. È un olocausto in onore del Signore, un profumo gradito, un’offerta consumata dal fuoco in onore del Signore.</p>
<p class="C29 V19">Prenderai il secondo ariete; Aronne e i suoi figli poseranno le mani sulla sua testa.</p>
<p class="C29 V20">Lo immolerai, prenderai parte del suo sangue e ne porrai sul lobo dell’orecchio destro di Aronne, sul lobo dell’orecchio destro dei suoi figli, sul pollice della loro mano destra e sull’alluce del loro piede destro; poi spargerai il sangue intorno all’altare.</p>
<p class="C29 V21">Prenderai di questo sangue dall’altare e insieme un po’ d’olio dell’unzione e ne spruzzerai su Aronne e le sue vesti, sui figli di Aronne e le loro vesti: così sarà consacrato lui con le sue vesti e, insieme con lui, i suoi figli con le loro vesti.</p>
<p class="C29 V22">Prenderai il grasso dell’ariete: la coda, il grasso che copre le viscere, il lobo del fegato, i due reni, con il grasso che vi è sopra, e la coscia destra, perché è l’ariete dell’investitura.</p>
<p class="C29 V23">Prenderai anche un pane rotondo, una focaccia all’olio e una schiacciata dal canestro di azzimi deposto davanti al Signore.</p>
<p class="C29 V24">Metterai il tutto sulle palme di Aronne e sulle palme dei suoi figli e farai compiere il rito di elevazione davanti al Signore.</p>
<p class="C29 V25">Riprenderai ogni cosa dalle loro mani e la farai bruciare sull’altare, insieme all’olocausto, come profumo gradito davanti al Signore: è un’offerta consumata dal fuoco in onore del Signore.</p>
<p class="C29 V26">Prenderai il petto dell’ariete dell’investitura di Aronne e lo presenterai con rito di elevazione davanti al Signore: diventerà la tua porzione.</p>
<p class="C29 V27">Consacrerai il petto con il rito di elevazione e la coscia con il rito di innalzamento, prelevandoli dall’ariete dell’investitura: saranno di Aronne e dei suoi figli.</p>
<p class="C29 V28">Dovranno appartenere ad Aronne e ai suoi figli, come porzione loro riservata dagli Israeliti, in forza di legge perenne. Perché è un prelevamento, un prelevamento cioè che gli Israeliti dovranno operare in tutti i loro sacrifici di comunione, un prelevamento dovuto al Signore.</p>
<p class="C29 V29">Le vesti sacre di Aronne passeranno, dopo di lui, ai suoi figli, che se ne rivestiranno per ricevere l’unzione e l’investitura.</p>
<p class="C29 V30">Quello dei figli di Aronne che gli succederà nel sacerdozio ed entrerà nella tenda del convegno per officiare nel santuario, porterà queste vesti per sette giorni.</p>
<p class="C29 V31">Poi prenderai l’ariete dell’investitura e ne cuocerai le carni in luogo santo.</p>
<p class="C29 V32">Aronne e i suoi figli mangeranno la carne dell’ariete e il pane contenuto nel canestro all’ingresso della tenda del convegno.</p>
<p class="C29 V33">Mangeranno così ciò che sarà servito per compiere il rito espiatorio, nel corso della loro investitura e consacrazione. Nessun estraneo ne deve mangiare, perché sono cose sante.</p>
<p class="C29 V34">Nel caso che al mattino ancora restasse carne del sacrificio d’investitura e del pane, brucerai questo avanzo nel fuoco. Non lo si mangerà: è cosa santa.</p>
<p class="C29 V35">Farai dunque ad Aronne e ai suoi figli quanto ti ho comandato. Per sette giorni compirai il rito dell’investitura.</p>
<p class="C29 V36">In ciascun giorno offrirai un giovenco in sacrificio per il peccato, in espiazione; toglierai il peccato dall’altare compiendo per esso il rito espiatorio, e in seguito lo ungerai per consacrarlo.</p>
<p class="C29 V37">Per sette giorni compirai il rito espiatorio per l’altare e lo consacrerai. Diverrà allora una cosa santissima e quanto toccherà l’altare sarà santo.</p>
<p class="C29 V38">Ecco ciò che tu offrirai sull’altare: due agnelli di un anno ogni giorno, per sempre.</p>
<p class="C29 V39">Offrirai uno di questi agnelli al mattino, il secondo al tramonto.</p>
<p class="C29 V40">Con il primo agnello offrirai un decimo di efa di fior di farina, impastata con un quarto di hin di olio puro, e una libagione di un quarto di hin di vino.</p>
<p class="C29 V41">Offrirai il secondo agnello al tramonto con un’oblazione e una libagione come quelle del mattino: profumo gradito, offerta consumata dal fuoco in onore del Signore.</p>
<p class="C29 V42">Questo è l’olocausto perenne di generazione in generazione, all’ingresso della tenda del convegno, alla presenza del Signore, dove io vi darò convegno per parlarti.</p>
<p class="C29 V43">Darò convegno agli Israeliti in questo luogo, che sarà consacrato dalla mia gloria.</p>
<p class="C29 V44">Consacrerò la tenda del convegno e l’altare. Consacrerò anche Aronne e i suoi figli, perché esercitino il sacerdozio per me.</p>
<p class="C29 V45">Abiterò in mezzo agli Israeliti e sarò il loro Dio.</p>
<p class="C29 V46">Sapranno che io sono il Signore, loro Dio, che li ho fatti uscire dalla terra d’Egitto, per abitare in mezzo a loro, io il Signore, loro Dio.  </p>
<p class="C30 V1">Farai un altare sul quale bruciare l’incenso: lo farai di legno di acacia.</p>
<p class="C30 V2">Avrà un cubito di lunghezza e un cubito di larghezza: sarà quadrato; avrà due cubiti di altezza e i suoi corni costituiranno un solo pezzo con esso.</p>
<p class="C30 V3">Rivestirai d’oro puro il suo piano, i suoi lati, i suoi corni e gli farai intorno un bordo d’oro.</p>
<p class="C30 V4">Farai anche due anelli d’oro al di sotto del bordo, sui due fianchi, ponendoli cioè sui due lati opposti: serviranno per inserire le stanghe destinate a trasportarlo.</p>
<p class="C30 V5">Farai le stanghe di legno di acacia e le rivestirai d’oro.</p>
<p class="C30 V6">Porrai l’altare davanti al velo che nasconde l’arca della Testimonianza, di fronte al propiziatorio che è sopra la Testimonianza, dove io ti darò convegno.</p>
<p class="C30 V7">Aronne brucerà su di esso l’incenso aromatico: lo brucerà ogni mattina, quando riordinerà le lampade,</p>
<p class="C30 V8">e lo brucerà anche al tramonto, quando Aronne riempirà le lampade: incenso perenne davanti al Signore di generazione in generazione.</p>
<p class="C30 V9">Non vi offrirete sopra incenso illegittimo né olocausto né oblazione, né vi verserete libagione.</p>
<p class="C30 V10">Una volta all’anno Aronne compirà il rito espiatorio sui corni di esso: con il sangue del sacrificio espiatorio per il peccato compirà sopra di esso, una volta all’anno, il rito espiatorio di generazione in generazione. È cosa santissima per il Signore».</p>
<p class="C30 V11">Il Signore parlò a Mosè e gli disse:</p>
<p class="C30 V12">«Quando per il censimento conterai uno per uno gli Israeliti, all’atto del censimento ciascuno di essi pagherà al Signore il riscatto della sua vita, perché non li colpisca un flagello in occasione del loro censimento.</p>
<p class="C30 V13">Chiunque verrà sottoposto al censimento, pagherà un mezzo siclo, conforme al siclo del santuario, il siclo di venti ghera. Questo mezzo siclo sarà un’offerta prelevata in onore del Signore.</p>
<p class="C30 V14">Ogni persona sottoposta al censimento, dai venti anni in su, corrisponderà l’offerta prelevata per il Signore.</p>
<p class="C30 V15">Il ricco non darà di più e il povero non darà di meno di mezzo siclo, per soddisfare all’offerta prelevata per il Signore, a riscatto delle vostre vite.</p>
<p class="C30 V16">Prenderai il denaro espiatorio ricevuto dagli Israeliti e lo impiegherai per il servizio della tenda del convegno. Esso sarà per gli Israeliti come un memoriale davanti al Signore, per il riscatto delle vostre vite».</p>
<p class="C30 V17">Il Signore parlò a Mosè:</p>
<p class="C30 V18">«Farai per le abluzioni un bacino di bronzo con il piedistallo di bronzo; lo collocherai tra la tenda del convegno e l’altare e vi metterai acqua.</p>
<p class="C30 V19">Aronne e i suoi figli vi attingeranno per lavarsi le mani e i piedi.</p>
<p class="C30 V20">Quando entreranno nella tenda del convegno, faranno un’abluzione con l’acqua, perché non muoiano; così quando si avvicineranno all’altare per officiare, per bruciare un’offerta da consumare con il fuoco in onore del Signore,</p>
<p class="C30 V21">si laveranno le mani e i piedi e non moriranno. È una prescrizione rituale perenne per Aronne e per i suoi discendenti, in tutte le loro generazioni».</p>
<p class="C30 V22">Il Signore parlò a Mosè:</p>
<p class="C30 V23">«Procùrati balsami pregiati: mirra vergine per il peso di cinquecento sicli; cinnamòmo profumato, la metà, cioè duecentocinquanta sicli; canna aromatica, duecentocinquanta;</p>
<p class="C30 V24">cassia, cinquecento sicli, conformi al siclo del santuario; e un hin d’olio d’oliva.</p>
<p class="C30 V25">Ne farai l’olio per l’unzione sacra, un unguento composto secondo l’arte del profumiere: sarà l’olio per l’unzione sacra.</p>
<p class="C30 V26">Con esso ungerai la tenda del convegno, l’arca della Testimonianza,</p>
<p class="C30 V27">la tavola e tutti i suoi accessori, il candelabro con i suoi accessori, l’altare dell’incenso,</p>
<p class="C30 V28">l’altare degli olocausti e tutti i suoi accessori, il bacino con il suo piedistallo.</p>
<p class="C30 V29">Consacrerai queste cose, che diventeranno santissime: tutto quello che verrà a contatto con esse sarà santo.</p>
<p class="C30 V30">Ungerai anche Aronne e i suoi figli e li consacrerai, perché esercitino il mio sacerdozio.</p>
<p class="C30 V31">Agli Israeliti dirai: “Questo sarà per me l’olio dell’unzione sacra, di generazione in generazione.</p>
<p class="C30 V32">Non si dovrà versare sul corpo di nessun uomo e di simile a questo non ne dovrete fare: è una cosa santa e santa la dovrete ritenere.</p>
<p class="C30 V33">Chi ne farà di simile a questo o ne porrà sopra un uomo estraneo, sia eliminato dal suo popolo”».</p>
<p class="C30 V34">Il Signore disse a Mosè: «Procùrati balsami: storace, ònice, gàlbano e incenso puro: il tutto in parti uguali.</p>
<p class="C30 V35">Farai con essi un profumo da bruciare, una composizione aromatica secondo l’arte del profumiere, salata, pura e santa.</p>
<p class="C30 V36">Ne pesterai un poco riducendola in polvere minuta e ne metterai davanti alla Testimonianza, nella tenda del convegno, dove io ti darò convegno. Cosa santissima sarà da voi ritenuta.</p>
<p class="C30 V37">Non farete per vostro uso alcun profumo di composizione simile a quello che devi fare: lo riterrai una cosa santa in onore del Signore.</p>
<p class="C30 V38">Chi ne farà di simile, per sentirne il profumo, sia eliminato dal suo popolo».  </p>
<p class="C31 V1">Il Signore parlò a Mosè e gli disse: </p>
<p class="C31 V2">«Vedi, ho chiamato per nome Besalèl, figlio di Urì, figlio di Cur, della tribù di Giuda.</p>
<p class="C31 V3">L’ho riempito dello spirito di Dio, perché abbia saggezza, intelligenza e scienza in ogni genere di lavoro,</p>
<p class="C31 V4">per ideare progetti da realizzare in oro, argento e bronzo,</p>
<p class="C31 V5">per intagliare le pietre da incastonare, per scolpire il legno ed eseguire ogni sorta di lavoro.</p>
<p class="C31 V6">Ed ecco, gli ho dato per compagno Ooliàb, figlio di Achisamàc, della tribù di Dan. Inoltre nel cuore di ogni artista ho infuso saggezza, perché possano eseguire quanto ti ho comandato:</p>
<p class="C31 V7">la tenda del convegno, l’arca della Testimonianza, il propiziatorio sopra di essa e tutti gli accessori della tenda;</p>
<p class="C31 V8">la tavola con i suoi accessori, il candelabro puro con i suoi accessori, l’altare dell’incenso</p>
<p class="C31 V9">e l’altare degli olocausti con tutti i suoi accessori, il bacino con il suo piedistallo;</p>
<p class="C31 V10">le vesti ornamentali, le vesti sacre del sacerdote Aronne e le vesti dei suoi figli per esercitare il sacerdozio;</p>
<p class="C31 V11">l’olio dell’unzione e l’incenso aromatico per il santuario. Essi eseguiranno quanto ti ho ordinato».</p>
<p class="C31 V12">Il Signore disse a Mosè:</p>
<p class="C31 V13">«Tu ora parla agli Israeliti e riferisci loro: “Osserverete attentamente i miei sabati, perché il sabato è un segno tra me e voi, di generazione in generazione, perché si sappia che io sono il Signore che vi santifica.</p>
<p class="C31 V14">Osserverete dunque il sabato, perché per voi è santo. Chi lo profanerà sia messo a morte; chiunque in quel giorno farà qualche lavoro, sia eliminato dal suo popolo.</p>
<p class="C31 V15">Per sei giorni si lavori, ma il settimo giorno vi sarà riposo assoluto, sacro al Signore. Chiunque farà un lavoro in giorno di sabato sia messo a morte.</p>
<p class="C31 V16">Gli Israeliti osserveranno il sabato, festeggiando il sabato nelle loro generazioni come un’alleanza perenne.</p>
<p class="C31 V17">Esso è un segno perenne fra me e gli Israeliti: infatti il Signore in sei giorni ha fatto il cielo e la terra, ma nel settimo ha cessato e ha preso respiro”».</p>
<p class="C31 V18">Quando il Signore ebbe finito di parlare con Mosè sul monte Sinai, gli diede le due tavole della Testimonianza, tavole di pietra, scritte dal dito di Dio.  </p>
<p class="C32 V1">Il popolo, vedendo che Mosè tardava a scendere dal monte, fece ressa intorno ad Aronne e gli disse: «Fa’ per noi un dio che cammini alla nostra testa, perché a Mosè, quell’uomo che ci ha fatto uscire dalla terra d’Egitto, non sappiamo che cosa sia accaduto».</p>
<p class="C32 V2">Aronne rispose loro: «Togliete i pendenti d’oro che hanno agli orecchi le vostre mogli, i vostri figli e le vostre figlie e portateli a me».</p>
<p class="C32 V3">Tutto il popolo tolse i pendenti che ciascuno aveva agli orecchi e li portò ad Aronne.</p>
<p class="C32 V4">Egli li ricevette dalle loro mani, li fece fondere in una forma e ne modellò un vitello di metallo fuso. Allora dissero: «Ecco il tuo Dio, o Israele, colui che ti ha fatto uscire dalla terra d’Egitto!».</p>
<p class="C32 V5">Ciò vedendo, Aronne costruì un altare davanti al vitello e proclamò: «Domani sarà festa in onore del Signore».</p>
<p class="C32 V6">Il giorno dopo si alzarono presto, offrirono olocausti e presentarono sacrifici di comunione. Il popolo sedette per mangiare e bere, poi si alzò per darsi al divertimento.</p>
<p class="C32 V7">Allora il Signore disse a Mosè: «Va’, scendi, perché il tuo popolo, che hai fatto uscire dalla terra d’Egitto, si è pervertito.</p>
<p class="C32 V8">Non hanno tardato ad allontanarsi dalla via che io avevo loro indicato! Si sono fatti un vitello di metallo fuso, poi gli si sono prostrati dinanzi, gli hanno offerto sacrifici e hanno detto: “Ecco il tuo Dio, Israele, colui che ti ha fatto uscire dalla terra d’Egitto”».</p>
<p class="C32 V9">Il Signore disse inoltre a Mosè: «Ho osservato questo popolo: ecco, è un popolo dalla dura cervice.</p>
<p class="C32 V10">Ora lascia che la mia ira si accenda contro di loro e li divori. Di te invece farò una grande nazione».</p>
<p class="C32 V11">Mosè allora supplicò il Signore, suo Dio, e disse: «Perché, Signore, si accenderà la tua ira contro il tuo popolo, che hai fatto uscire dalla terra d’Egitto con grande forza e con mano potente?</p>
<p class="C32 V12">Perché dovranno dire gli Egiziani: “Con malizia li ha fatti uscire, per farli perire tra le montagne e farli sparire dalla terra”? Desisti dall’ardore della tua ira e abbandona il proposito di fare del male al tuo popolo.</p>
<p class="C32 V13">Ricòrdati di Abramo, di Isacco, di Israele, tuoi servi, ai quali hai giurato per te stesso e hai detto: “Renderò la vostra posterità numerosa come le stelle del cielo, e tutta questa terra, di cui ho parlato, la darò ai tuoi discendenti e la possederanno per sempre”».</p>
<p class="C32 V14">Il Signore si pentì del male che aveva minacciato di fare al suo popolo.</p>
<p class="C32 V15">Mosè si voltò e scese dal monte con in mano le due tavole della Testimonianza, tavole scritte sui due lati, da una parte e dall’altra.</p>
<p class="C32 V16">Le tavole erano opera di Dio, la scrittura era scrittura di Dio, scolpita sulle tavole.</p>
<p class="C32 V17">Giosuè sentì il rumore del popolo che urlava e disse a Mosè: «C’è rumore di battaglia nell’accampamento».</p>
<p class="C32 V18">Ma rispose Mosè: «Non è il grido di chi canta: “Vittoria!”. Non è il grido di chi canta: “Disfatta!”. Il grido di chi canta a due cori io sento».</p>
<p class="C32 V19">Quando si fu avvicinato all’accampamento, vide il vitello e le danze. Allora l’ira di Mosè si accese: egli scagliò dalle mani le tavole, spezzandole ai piedi della montagna.</p>
<p class="C32 V20">Poi afferrò il vitello che avevano fatto, lo bruciò nel fuoco, lo frantumò fino a ridurlo in polvere, ne sparse la polvere nell’acqua e la fece bere agli Israeliti.</p>
<p class="C32 V21">Mosè disse ad Aronne: «Che cosa ti ha fatto questo popolo, perché tu l’abbia gravato di un peccato così grande?».</p>
<p class="C32 V22">Aronne rispose: «Non si accenda l’ira del mio signore; tu stesso sai che questo popolo è incline al male.</p>
<p class="C32 V23">Mi dissero: “Fa’ per noi un dio che cammini alla nostra testa, perché a Mosè, quell’uomo che ci ha fatto uscire dalla terra d’Egitto, non sappiamo che cosa sia accaduto”.</p>
<p class="C32 V24">Allora io dissi: “Chi ha dell’oro? Toglietevelo!”. Essi me lo hanno dato; io l’ho gettato nel fuoco e ne è uscito questo vitello».</p>
<p class="C32 V25">Mosè vide che il popolo non aveva più freno, perché Aronne gli aveva tolto ogni freno, così da farne oggetto di derisione per i loro avversari.</p>
<p class="C32 V26">Mosè si pose alla porta dell’accampamento e disse: «Chi sta con il Signore, venga da me!». Gli si raccolsero intorno tutti i figli di Levi.</p>
<p class="C32 V27">Disse loro: «Dice il Signore, il Dio d’Israele: “Ciascuno di voi tenga la spada al fianco. Passate e ripassate nell’accampamento da una porta all’altra: uccida ognuno il proprio fratello, ognuno il proprio amico, ognuno il proprio vicino”».</p>
<p class="C32 V28">I figli di Levi agirono secondo il comando di Mosè e in quel giorno perirono circa tremila uomini del popolo.</p>
<p class="C32 V29">Allora Mosè disse: «Ricevete oggi l’investitura dal Signore; ciascuno di voi è stato contro suo figlio e contro suo fratello, perché oggi egli vi accordasse benedizione».</p>
<p class="C32 V30">Il giorno dopo Mosè disse al popolo: «Voi avete commesso un grande peccato; ora salirò verso il Signore: forse otterrò il perdono della vostra colpa».</p>
<p class="C32 V31">Mosè ritornò dal Signore e disse: «Questo popolo ha commesso un grande peccato: si sono fatti un dio d’oro.</p>
<p class="C32 V32">Ma ora, se tu perdonassi il loro peccato... Altrimenti, cancellami dal tuo libro che hai scritto!».</p>
<p class="C32 V33">Il Signore disse a Mosè: «Io cancellerò dal mio libro colui che ha peccato contro di me.</p>
<p class="C32 V34">Ora va’, conduci il popolo là dove io ti ho detto. Ecco, il mio angelo ti precederà; nel giorno della mia visita li punirò per il loro peccato».</p>
<p class="C32 V35">Il Signore colpì il popolo, perché aveva fatto il vitello fabbricato da Aronne.  </p>
<p class="C33 V1">Il Signore parlò a Mosè: «Su, sali di qui tu e il popolo che hai fatto uscire dalla terra d’Egitto, verso la terra che ho promesso con giuramento ad Abramo, a Isacco e a Giacobbe, dicendo: “La darò alla tua discendenza”.</p>
<p class="C33 V2">Manderò davanti a te un angelo e scaccerò il Cananeo, l’Amorreo, l’Ittita, il Perizzita, l’Eveo e il Gebuseo.</p>
<p class="C33 V3">Va’ pure verso la terra dove scorrono latte e miele. Ma io non verrò in mezzo a te, per non doverti sterminare lungo il cammino, perché tu sei un popolo di dura cervice».</p>
<p class="C33 V4">Il popolo udì questa triste notizia e tutti fecero lutto: nessuno più indossò i suoi ornamenti.</p>
<p class="C33 V5">Il Signore disse a Mosè: «Riferisci agli Israeliti: “Voi siete un popolo di dura cervice; se per un momento io venissi in mezzo a te, io ti sterminerei. Ora togliti i tuoi ornamenti, così saprò che cosa dovrò farti”».</p>
<p class="C33 V6">Gli Israeliti si spogliarono dei loro ornamenti dal monte Oreb in poi.</p>
<p class="C33 V7">Mosè prendeva la tenda e la piantava fuori dell’accampamento, a una certa distanza dall’accampamento, e l’aveva chiamata tenda del convegno; appunto a questa tenda del convegno, posta fuori dell’accampamento, si recava chiunque volesse consultare il Signore.</p>
<p class="C33 V8">Quando Mosè usciva per recarsi alla tenda, tutto il popolo si alzava in piedi, stando ciascuno all’ingresso della sua tenda: seguivano con lo sguardo Mosè, finché non fosse entrato nella tenda.</p>
<p class="C33 V9">Quando Mosè entrava nella tenda, scendeva la colonna di nube e restava all’ingresso della tenda, e parlava con Mosè.</p>
<p class="C33 V10">Tutto il popolo vedeva la colonna di nube, che stava all’ingresso della tenda, e tutti si alzavano e si prostravano ciascuno all’ingresso della propria tenda.</p>
<p class="C33 V11">Il Signore parlava con Mosè faccia a faccia, come uno parla con il proprio amico. Poi questi tornava nell’accampamento, mentre il suo inserviente, il giovane Giosuè figlio di Nun, non si allontanava dall’interno della tenda.</p>
<p class="C33 V12">Mosè disse al Signore: «Vedi, tu mi ordini: “Fa’ salire questo popolo”, ma non mi hai indicato chi manderai con me; eppure hai detto: “Ti ho conosciuto per nome, anzi hai trovato grazia ai miei occhi”.</p>
<p class="C33 V13">Ora, se davvero ho trovato grazia ai tuoi occhi, indicami la tua via, così che io ti conosca e trovi grazia ai tuoi occhi; considera che questa nazione è il tuo popolo».</p>
<p class="C33 V14">Rispose: «Il mio volto camminerà con voi e ti darò riposo».</p>
<p class="C33 V15">Riprese: «Se il tuo volto non camminerà con noi, non farci salire di qui.</p>
<p class="C33 V16">Come si saprà dunque che ho trovato grazia ai tuoi occhi, io e il tuo popolo, se non nel fatto che tu cammini con noi? Così saremo distinti, io e il tuo popolo, da tutti i popoli che sono sulla faccia della terra».</p>
<p class="C33 V17">Disse il Signore a Mosè: «Anche quanto hai detto io farò, perché hai trovato grazia ai miei occhi e ti ho conosciuto per nome».</p>
<p class="C33 V18">Gli disse: «Mostrami la tua gloria!».</p>
<p class="C33 V19">Rispose: «Farò passare davanti a te tutta la mia bontà e proclamerò il mio nome, Signore, davanti a te. A chi vorrò far grazia farò grazia e di chi vorrò aver misericordia avrò misericordia».</p>
<p class="C33 V20">Soggiunse: «Ma tu non potrai vedere il mio volto, perché nessun uomo può vedermi e restare vivo».</p>
<p class="C33 V21">Aggiunse il Signore: «Ecco un luogo vicino a me. Tu starai sopra la rupe:</p>
<p class="C33 V22">quando passerà la mia gloria, io ti porrò nella cavità della rupe e ti coprirò con la mano, finché non sarò passato.</p>
<p class="C33 V23">Poi toglierò la mano e vedrai le mie spalle, ma il mio volto non si può vedere».  </p>
<p class="C34 V1">Il Signore disse a Mosè: «Taglia due tavole di pietra come le prime. Io scriverò su queste tavole le parole che erano sulle tavole di prima, che hai spezzato.</p>
<p class="C34 V2">Tieniti pronto per domani mattina: domani mattina salirai sul monte Sinai e rimarrai lassù per me in cima al monte.</p>
<p class="C34 V3">Nessuno salga con te e non si veda nessuno su tutto il monte; neppure greggi o armenti vengano a pascolare davanti a questo monte».</p>
<p class="C34 V4">Mosè tagliò due tavole di pietra come le prime; si alzò di buon mattino e salì sul monte Sinai, come il Signore gli aveva comandato, con le due tavole di pietra in mano.</p>
<p class="C34 V5">Allora il Signore scese nella nube, si fermò là presso di lui e proclamò il nome del Signore.</p>
<p class="C34 V6">Il Signore passò davanti a lui, proclamando: «Il Signore, il Signore, Dio misericordioso e pietoso, lento all’ira e ricco di amore e di fedeltà,</p>
<p class="C34 V7">che conserva il suo amore per mille generazioni, che perdona la colpa, la trasgressione e il peccato, ma non lascia senza punizione, che castiga la colpa dei padri nei figli e nei figli dei figli fino alla terza e alla quarta generazione».</p>
<p class="C34 V8">Mosè si curvò in fretta fino a terra e si prostrò.</p>
<p class="C34 V9">Disse: «Se ho trovato grazia ai tuoi occhi, Signore, che il Signore cammini in mezzo a noi. Sì, è un popolo di dura cervice, ma tu perdona la nostra colpa e il nostro peccato: fa’ di noi la tua eredità».</p>
<p class="C34 V10">Il Signore disse: «Ecco, io stabilisco un’alleanza: in presenza di tutto il tuo popolo io farò meraviglie, quali non furono mai compiute in nessuna terra e in nessuna nazione: tutto il popolo in mezzo al quale ti trovi vedrà l’opera del Signore, perché terribile è quanto io sto per fare con te.</p>
<p class="C34 V11">Osserva dunque ciò che io oggi ti comando. Ecco, io scaccerò davanti a te l’Amorreo, il Cananeo, l’Ittita, il Perizzita, l’Eveo e il Gebuseo.</p>
<p class="C34 V12">Guàrdati bene dal far alleanza con gli abitanti della terra nella quale stai per entrare, perché ciò non diventi una trappola in mezzo a te.</p>
<p class="C34 V13">Anzi distruggerete i loro altari, farete a pezzi le loro stele e taglierete i loro pali sacri.</p>
<p class="C34 V14">Tu non devi prostrarti ad altro dio, perché il Signore si chiama Geloso: egli è un Dio geloso.</p>
<p class="C34 V15">Non fare alleanza con gli abitanti di quella terra, altrimenti, quando si prostituiranno ai loro dèi e faranno sacrifici ai loro dèi, inviteranno anche te: tu allora mangeresti del loro sacrificio.</p>
<p class="C34 V16">Non prendere per mogli dei tuoi figli le loro figlie, altrimenti, quando esse si prostituiranno ai loro dèi, indurrebbero anche i tuoi figli a prostituirsi ai loro dèi.</p>
<p class="C34 V17">Non ti farai un dio di metallo fuso.</p>
<p class="C34 V18">Osserverai la festa degli Azzimi. Per sette giorni mangerai pane azzimo, come ti ho comandato, nel tempo stabilito del mese di Abìb: perché nel mese di Abìb sei uscito dall’Egitto.</p>
<p class="C34 V19">Ogni essere che nasce per primo dal seno materno è mio: ogni tuo capo di bestiame maschio, primo parto del bestiame grosso e minuto.</p>
<p class="C34 V20">Riscatterai il primo parto dell’asino mediante un capo di bestiame minuto e, se non lo vorrai riscattare, gli spaccherai la nuca. Ogni primogenito dei tuoi figli lo dovrai riscattare. Nessuno venga davanti a me a mani vuote.</p>
<p class="C34 V21">Per sei giorni lavorerai, ma nel settimo riposerai; dovrai riposare anche nel tempo dell’aratura e della mietitura.</p>
<p class="C34 V22">Celebrerai anche la festa delle Settimane, la festa cioè delle primizie della mietitura del frumento, e la festa del raccolto al volgere dell’anno.</p>
<p class="C34 V23">Tre volte all’anno ogni tuo maschio compaia alla presenza del Signore Dio, Dio d’Israele.</p>
<p class="C34 V24">Perché io scaccerò le nazioni davanti a te e allargherò i tuoi confini; così quando tu, tre volte all’anno, salirai per comparire alla presenza del Signore tuo Dio, nessuno potrà desiderare di invadere la tua terra.</p>
<p class="C34 V25">Non sacrificherai con pane lievitato il sangue della mia vittima sacrificale; la vittima sacrificale della festa di Pasqua non dovrà restare fino al mattino.</p>
<p class="C34 V26">Porterai alla casa del Signore, tuo Dio, il meglio delle primizie della tua terra. Non cuocerai un capretto nel latte di sua madre».</p>
<p class="C34 V27">Il Signore disse a Mosè: «Scrivi queste parole, perché sulla base di queste parole io ho stabilito un’alleanza con te e con Israele».</p>
<p class="C34 V28">Mosè rimase con il Signore quaranta giorni e quaranta notti, senza mangiar pane e senza bere acqua. Egli scrisse sulle tavole le parole dell’alleanza, le dieci parole.</p>
<p class="C34 V29">Quando Mosè scese dal monte Sinai – le due tavole della Testimonianza si trovavano nelle mani di Mosè mentre egli scendeva dal monte – non sapeva che la pelle del suo viso era diventata raggiante, poiché aveva conversato con lui.</p>
<p class="C34 V30">Ma Aronne e tutti gli Israeliti, vedendo che la pelle del suo viso era raggiante, ebbero timore di avvicinarsi a lui.</p>
<p class="C34 V31">Mosè allora li chiamò, e Aronne, con tutti i capi della comunità, tornò da lui. Mosè parlò a loro.</p>
<p class="C34 V32">Si avvicinarono dopo di loro tutti gli Israeliti ed egli ingiunse loro ciò che il Signore gli aveva ordinato sul monte Sinai.</p>
<p class="C34 V33">Quando Mosè ebbe finito di parlare a loro, si pose un velo sul viso.</p>
<p class="C34 V34">Quando entrava davanti al Signore per parlare con lui, Mosè si toglieva il velo, fin quando non fosse uscito. Una volta uscito, riferiva agli Israeliti ciò che gli era stato ordinato.</p>
<p class="C34 V35">Gli Israeliti, guardando in faccia Mosè, vedevano che la pelle del suo viso era raggiante. Poi egli si rimetteva il velo sul viso, fin quando non fosse di nuovo entrato a parlare con il Signore.  </p>
<p class="C35 V1">Mosè radunò tutta la comunità degli Israeliti e disse loro: «Queste sono le cose che il Signore ha comandato di fare:</p>
<p class="C35 V2">Per sei giorni si lavorerà, ma il settimo sarà per voi un giorno santo, un giorno di riposo assoluto, sacro al Signore. Chiunque in quel giorno farà qualche lavoro sarà messo a morte.</p>
<p class="C35 V3">In giorno di sabato non accenderete il fuoco, in nessuna delle vostre dimore».</p>
<p class="C35 V4">Mosè disse a tutta la comunità degli Israeliti: «Il Signore ha comandato:</p>
<p class="C35 V5">“Prelevate su quanto possedete un contributo per il Signore”. Quanti hanno cuore generoso, portino questo contributo per il Signore: oro, argento e bronzo,</p>
<p class="C35 V6">tessuti di porpora viola e rossa, di scarlatto, di bisso e di pelo di capra,</p>
<p class="C35 V7">pelli di montone tinte di rosso, pelli di tasso e legno di acacia,</p>
<p class="C35 V8">olio per l’illuminazione, balsami per l’olio dell’unzione e per l’incenso aromatico,</p>
<p class="C35 V9">pietre di ònice e pietre da incastonare nell’efod e nel pettorale.</p>
<p class="C35 V10">Tutti gli artisti che sono tra voi vengano ed eseguano quanto il Signore ha comandato:</p>
<p class="C35 V11">la Dimora, la sua tenda, la sua copertura, le sue fibbie, le sue assi, le sue traverse, le sue colonne e le sue basi,</p>
<p class="C35 V12">l’arca e le sue stanghe, il propiziatorio e il velo che lo nasconde,</p>
<p class="C35 V13">la tavola con le sue stanghe e tutti i suoi accessori e i pani dell’offerta,</p>
<p class="C35 V14">il candelabro per illuminare con i suoi accessori, le sue lampade e l’olio per l’illuminazione,</p>
<p class="C35 V15">l’altare dell’incenso con le sue stanghe, l’olio dell’unzione e l’incenso aromatico, la cortina d’ingresso alla porta della Dimora,</p>
<p class="C35 V16">l’altare degli olocausti con la sua graticola di bronzo, le sue sbarre e tutti i suoi accessori, il bacino con il suo piedistallo,</p>
<p class="C35 V17">i tendaggi del recinto, le sue colonne e le sue basi e la cortina alla porta del recinto,</p>
<p class="C35 V18">i picchetti della Dimora, i picchetti del recinto e le loro corde,</p>
<p class="C35 V19">le vesti ornamentali per officiare nel santuario, le vesti sacre per il sacerdote Aronne e le vesti dei suoi figli per esercitare il sacerdozio».</p>
<p class="C35 V20">Allora tutta la comunità degli Israeliti si ritirò dalla presenza di Mosè.</p>
<p class="C35 V21">Quanti erano di cuore generoso ed erano mossi dal loro spirito, vennero a portare il contributo per il Signore, per la costruzione della tenda del convegno, per tutti i suoi oggetti di culto e per le vesti sacre.</p>
<p class="C35 V22">Vennero uomini e donne, quanti erano di cuore generoso, e portarono fermagli, pendenti, anelli, collane, ogni sorta di gioielli d’oro: quanti volevano presentare un’offerta d’oro al Signore, la portarono.</p>
<p class="C35 V23">Quanti si trovavano in possesso di tessuti di porpora viola e rossa, di scarlatto, di bisso, di pelo di capra, di pelli di montone tinte di rosso e di pelli di tasso, ne portarono.</p>
<p class="C35 V24">Quanti potevano offrire un contributo in argento o bronzo, lo portarono al Signore. Coloro che si trovavano in possesso di legno di acacia per qualche opera della costruzione, ne portarono.</p>
<p class="C35 V25">Inoltre, tutte le donne esperte filarono con le mani e portarono filati di porpora viola e rossa, di scarlatto e di bisso.</p>
<p class="C35 V26">Tutte le donne che erano di cuore generoso, secondo la loro abilità, filarono il pelo di capra.</p>
<p class="C35 V27">I capi portarono le pietre di ònice e le pietre preziose da incastonare nell’efod e nel pettorale,</p>
<p class="C35 V28">balsami e olio per l’illuminazione, per l’olio dell’unzione e per l’incenso aromatico.</p>
<p class="C35 V29">Così tutti, uomini e donne, che erano di cuore disposto a portare qualche cosa per la costruzione che il Signore per mezzo di Mosè aveva comandato di fare, la portarono: gli Israeliti portarono la loro offerta spontanea al Signore.</p>
<p class="C35 V30">Mosè disse agli Israeliti: «Vedete, il Signore ha chiamato per nome Besalèl, figlio di Urì, figlio di Cur, della tribù di Giuda.</p>
<p class="C35 V31">L’ha riempito dello spirito di Dio, perché egli abbia saggezza, intelligenza e scienza in ogni genere di lavoro,</p>
<p class="C35 V32">per ideare progetti da realizzare in oro, argento, bronzo,</p>
<p class="C35 V33">per intagliare le pietre da incastonare, per scolpire il legno ed eseguire ogni sorta di lavoro artistico.</p>
<p class="C35 V34">Gli ha anche messo nel cuore il dono di insegnare, e così anche ha fatto con Ooliàb, figlio di Achisamàc, della tribù di Dan.</p>
<p class="C35 V35">Li ha riempiti di saggezza per compiere ogni genere di lavoro d’intagliatore, di disegnatore, di ricamatore in porpora viola, in porpora rossa, in scarlatto e in bisso, e di tessitore: capaci di realizzare ogni sorta di lavoro e di ideare progetti».  </p>
<p class="C36 V1">Besalèl, Ooliàb e tutti gli artisti che il Signore aveva dotati di saggezza e d’intelligenza per eseguire i lavori della costruzione del santuario fecero ogni cosa secondo ciò che il Signore aveva ordinato.</p>
<p class="C36 V2">Mosè chiamò Besalèl, Ooliàb e tutti gli artisti, nel cuore dei quali il Signore aveva messo saggezza, quanti erano portati a prestarsi per l’esecuzione dei lavori.</p>
<p class="C36 V3">Essi ricevettero da Mosè ogni contributo portato dagli Israeliti per il lavoro della costruzione del santuario. Ma gli Israeliti continuavano a portare ogni mattina offerte spontanee.</p>
<p class="C36 V4">Allora tutti gli artisti, che eseguivano i lavori per il santuario, lasciarono il lavoro che ciascuno stava facendo</p>
<p class="C36 V5">e dissero a Mosè: «Il popolo porta più di quanto è necessario per il lavoro che il Signore ha ordinato».</p>
<p class="C36 V6">Mosè allora ordinò di diffondere nell’accampamento questa voce: «Nessuno, uomo o donna, offra più alcuna cosa come contributo per il santuario». Così si impedì al popolo di portare altre offerte;</p>
<p class="C36 V7">perché il materiale era sufficiente, anzi sovrabbondante, per l’esecuzione di tutti i lavori.</p>
<p class="C36 V8">Tutti gli artisti addetti ai lavori fecero la Dimora. Besalèl la fece con dieci teli di bisso ritorto, di porpora viola, di porpora rossa e di scarlatto. La fece con figure di cherubini artisticamente lavorati.</p>
<p class="C36 V9">La lunghezza di ciascun telo era ventotto cubiti; la larghezza quattro cubiti per ciascun telo; la stessa dimensione per tutti i teli.</p>
<p class="C36 V10">Unì cinque teli l’uno all’altro e anche i cinque altri teli unì l’uno all’altro.</p>
<p class="C36 V11">Fece cordoni di porpora viola sull’orlo del primo telo all’estremità della sutura, e fece la stessa cosa sull’orlo del telo estremo nella seconda sutura.</p>
<p class="C36 V12">Fece cinquanta cordoni al primo telo e fece anche cinquanta cordoni all’estremità del telo della seconda sutura: i cordoni corrispondevano l’uno all’altro.</p>
<p class="C36 V13">Fece cinquanta fibbie d’oro, e unì i teli l’uno all’altro mediante le fibbie; così la Dimora formò un tutto unico.</p>
<p class="C36 V14">Fece poi teli di peli di capra per la tenda sopra la Dimora. Fece undici teli.</p>
<p class="C36 V15">La lunghezza di un telo era trenta cubiti; la larghezza quattro cubiti per un telo; la stessa dimensione per gli undici teli.</p>
<p class="C36 V16">Unì insieme cinque teli a parte e sei teli a parte.</p>
<p class="C36 V17">Fece cinquanta cordoni sull’orlo del telo della seconda sutura.</p>
<p class="C36 V18">Fece cinquanta fibbie di bronzo per unire insieme la tenda, così da formare un tutto unico.</p>
<p class="C36 V19">Fece poi per la tenda una copertura di pelli di montone tinte di rosso, e al di sopra una copertura di pelli di tasso.</p>
<p class="C36 V20">Fece per la Dimora assi di legno di acacia, verticali.</p>
<p class="C36 V21">Dieci cubiti la lunghezza di un’asse e un cubito e mezzo la larghezza.</p>
<p class="C36 V22">Ogni asse aveva due sostegni, congiunti l’uno all’altro da un rinforzo. Così fece per tutte le assi della Dimora.</p>
<p class="C36 V23">Fece dunque le assi per la Dimora: venti assi sul lato verso il mezzogiorno, a sud.</p>
<p class="C36 V24">Fece anche quaranta basi d’argento sotto le venti assi, due basi sotto un’asse, per i suoi due sostegni, e due basi sotto l’altra asse, per i suoi due sostegni.</p>
<p class="C36 V25">Per il secondo lato della Dimora, verso il settentrione, fece venti assi</p>
<p class="C36 V26">e le loro quaranta basi d’argento, due basi sotto un’asse e due basi sotto l’altra asse.</p>
<p class="C36 V27">Per la parte posteriore della Dimora, verso occidente, fece sei assi.</p>
<p class="C36 V28">Fece inoltre due assi per gli angoli della Dimora nella parte posteriore.</p>
<p class="C36 V29">Esse erano formate ciascuna da due pezzi uguali, abbinati e perfettamente congiunti dal basso fino alla cima, all’altezza del primo anello. Così fece per ambedue: esse vennero a formare i due angoli.</p>
<p class="C36 V30">C’erano dunque otto assi con le loro basi d’argento: sedici basi, due basi sotto un’asse e due basi sotto l’altra asse.</p>
<p class="C36 V31">Fece inoltre traverse di legno di acacia: cinque per le assi di un lato della Dimora,</p>
<p class="C36 V32">cinque traverse per le assi dell’altro lato della Dimora e cinque traverse per le assi della parte posteriore, verso occidente.</p>
<p class="C36 V33">Fece la traversa mediana che, a mezza altezza delle assi, le attraversava da un’estremità all’altra.</p>
<p class="C36 V34">Rivestì d’oro le assi, fece in oro i loro anelli per inserire le traverse, e rivestì d’oro anche le traverse.</p>
<p class="C36 V35">Fece il velo di porpora viola e di porpora rossa, di scarlatto e di bisso ritorto. Lo fece con figure di cherubini, lavoro d’artista.</p>
<p class="C36 V36">Fece per esso quattro colonne di acacia, le rivestì d’oro; anche i loro uncini erano d’oro, e fuse per esse quattro basi d’argento.</p>
<p class="C36 V37">Fecero poi una cortina per l’ingresso della tenda, di porpora viola e di porpora rossa, di scarlatto e di bisso ritorto, lavoro di ricamatore,</p>
<p class="C36 V38">e le sue cinque colonne con i loro uncini. Rivestì d’oro i loro capitelli e le loro aste trasversali, e fece le loro cinque basi di bronzo.  </p>
<p class="C37 V1">Besalèl fece l’arca di legno di acacia: aveva due cubiti e mezzo di lunghezza, un cubito e mezzo di larghezza, un cubito e mezzo di altezza.</p>
<p class="C37 V2">La rivestì d’oro puro, dentro e fuori. Le fece intorno un bordo d’oro.</p>
<p class="C37 V3">Fuse per essa quattro anelli d’oro e li fissò ai suoi quattro piedi: due anelli su di un lato e due anelli sull’altro.</p>
<p class="C37 V4">Fece stanghe di legno di acacia e le rivestì d’oro.</p>
<p class="C37 V5">Introdusse le stanghe negli anelli sui due lati dell’arca, per trasportare l’arca.</p>
<p class="C37 V6">Fece il propiziatorio d’oro puro: aveva due cubiti e mezzo di lunghezza e un cubito e mezzo di larghezza.</p>
<p class="C37 V7">Fece due cherubini d’oro; li fece lavorati a martello sulle due estremità del propiziatorio:</p>
<p class="C37 V8">un cherubino a una estremità e un cherubino all’altra estremità. Fece i cherubini tutti d’un pezzo con il propiziatorio, posti alle sue due estremità.</p>
<p class="C37 V9">I cherubini avevano le due ali spiegate verso l’alto, proteggendo con le ali il propiziatorio; erano rivolti l’uno verso l’altro e le facce dei cherubini erano rivolte verso il propiziatorio.</p>
<p class="C37 V10">Fece la tavola di legno di acacia: aveva due cubiti di lunghezza, un cubito di larghezza, un cubito e mezzo di altezza.</p>
<p class="C37 V11">La rivestì d’oro puro e le fece attorno un bordo d’oro.</p>
<p class="C37 V12">Le fece attorno una cornice di un palmo e un bordo d’oro per la cornice.</p>
<p class="C37 V13">Fuse per essa quattro anelli d’oro e li fissò ai quattro angoli, che costituivano i suoi quattro piedi.</p>
<p class="C37 V14">Gli anelli erano fissati alla cornice e servivano per inserire le stanghe, destinate a trasportare la tavola.</p>
<p class="C37 V15">Fece le stanghe di legno di acacia, per trasportare la tavola, e le rivestì d’oro.</p>
<p class="C37 V16">Fece anche gli accessori della tavola: piatti, coppe, anfore e tazze per le libagioni; li fece di oro puro.</p>
<p class="C37 V17">Fece il candelabro d’oro puro; lo fece lavorato a martello, il suo fusto e i suoi bracci; i suoi calici, i suoi bulbi e le sue corolle facevano corpo con esso.</p>
<p class="C37 V18">Sei bracci uscivano dai suoi lati: tre bracci del candelabro da un lato, e tre bracci del candelabro dall’altro.</p>
<p class="C37 V19">Vi erano su un braccio tre calici in forma di fiore di mandorlo, con bulbo e corolla; anche sull’altro braccio tre calici in forma di fiore di mandorlo, con bulbo e corolla. Così era per i sei bracci che uscivano dal candelabro.</p>
<p class="C37 V20">Il fusto del candelabro aveva quattro calici in forma di fiore di mandorlo, con i loro bulbi e le loro corolle:</p>
<p class="C37 V21">un bulbo sotto due bracci che si dipartivano da esso, e un bulbo sotto i due bracci seguenti che si dipartivano da esso, e un bulbo sotto gli ultimi due bracci che si dipartivano da esso; così per tutti i sei bracci che uscivano dal candelabro.</p>
<p class="C37 V22">I bulbi e i relativi bracci facevano corpo con esso: il tutto era formato da una sola massa d’oro puro lavorata a martello.</p>
<p class="C37 V23">Fece le sue sette lampade, i suoi smoccolatoi e i suoi portacenere d’oro puro.</p>
<p class="C37 V24">Impiegò un talento d’oro puro per il candelabro e per tutti i suoi accessori.</p>
<p class="C37 V25">Fece l’altare per bruciare l’incenso, di legno di acacia; aveva un cubito di lunghezza e un cubito di larghezza: era quadrato, con due cubiti di altezza, e i suoi corni costituivano un sol pezzo con esso.</p>
<p class="C37 V26">Rivestì d’oro puro il suo piano, i suoi lati, i suoi corni e gli fece intorno un orlo d’oro.</p>
<p class="C37 V27">Fece anche due anelli d’oro sotto l’orlo, sui due fianchi, cioè sui due lati opposti, per inserirvi le stanghe destinate a trasportarlo.</p>
<p class="C37 V28">Fece le stanghe di legno di acacia e le rivestì d’oro.</p>
<p class="C37 V29">Preparò l’olio dell’unzione sacra e l’incenso aromatico, puro, opera di profumiere.  </p>
<p class="C38 V1">Fece l’altare per gli olocausti di legno di acacia: aveva cinque cubiti di lunghezza e cinque cubiti di larghezza: era quadrato, con tre cubiti di altezza.</p>
<p class="C38 V2">Fece i corni ai suoi quattro angoli: i corni costituivano un sol pezzo con esso. Lo rivestì di bronzo.</p>
<p class="C38 V3">Fece anche tutti gli accessori dell’altare: i recipienti, le palette, i vasi per l’aspersione, le forcelle e i bracieri; fece di bronzo tutti i suoi accessori.</p>
<p class="C38 V4">Fece per l’altare una graticola di bronzo, lavorata a forma di rete, e la pose sotto la cornice dell’altare in basso: la rete arrivava a metà altezza dell’altare.</p>
<p class="C38 V5">Fuse quattro anelli e li pose alle quattro estremità della graticola di bronzo, per inserirvi le stanghe.</p>
<p class="C38 V6">Fece anche le stanghe di legno di acacia e le rivestì di bronzo.</p>
<p class="C38 V7">Introdusse le stanghe negli anelli sui lati dell’altare: servivano a trasportarlo. Fece l’altare di tavole, vuoto all’interno.</p>
<p class="C38 V8">Fece il bacino di bronzo con il suo piedistallo di bronzo, impiegandovi gli specchi delle donne che venivano a prestare servizio all’ingresso della tenda del convegno.</p>
<p class="C38 V9">Fece il recinto: sul lato meridionale, verso sud, il recinto aveva tendaggi di bisso ritorto, per la lunghezza di cento cubiti.</p>
<p class="C38 V10">C’erano le loro venti colonne con le venti basi di bronzo. Gli uncini delle colonne e le loro aste trasversali erano d’argento.</p>
<p class="C38 V11">Anche sul lato rivolto a settentrione vi erano tendaggi per cento cubiti di lunghezza, le relative venti colonne con le venti basi di bronzo, gli uncini delle colonne e le aste trasversali d’argento.</p>
<p class="C38 V12">Sul lato verso occidente c’erano cinquanta cubiti di tendaggi, con le relative dieci colonne e le dieci basi, gli uncini delle colonne e le loro aste trasversali d’argento.</p>
<p class="C38 V13">Sul lato orientale, verso levante, vi erano cinquanta cubiti:</p>
<p class="C38 V14">quindici cubiti di tendaggi, con le relative tre colonne e le tre basi alla prima ala;</p>
<p class="C38 V15">quindici cubiti di tendaggi, con le tre colonne e le tre basi all’altra ala.</p>
<p class="C38 V16">Tutti i tendaggi che delimitavano il recinto erano di bisso ritorto.</p>
<p class="C38 V17">Le basi delle colonne erano di bronzo, gli uncini delle colonne e le aste trasversali erano d’argento; il rivestimento dei loro capitelli era d’argento e tutte le colonne del recinto erano collegate da aste trasversali d’argento.</p>
<p class="C38 V18">Alla porta del recinto c’era una cortina, lavoro di ricamatore, di porpora viola, porpora rossa, scarlatto e bisso ritorto; la sua lunghezza era di venti cubiti, la sua altezza, nel senso della larghezza, era di cinque cubiti, come i tendaggi del recinto.</p>
<p class="C38 V19">Le colonne relative erano quattro, con le quattro basi di bronzo, i loro uncini d’argento, il rivestimento dei loro capitelli e le loro aste trasversali d’argento.</p>
<p class="C38 V20">Tutti i picchetti della Dimora e del recinto circostante erano di bronzo.</p>
<p class="C38 V21">Questo è il computo dei metalli impiegati per la Dimora, la Dimora della Testimonianza, redatto su ordine di Mosè a opera dei leviti, sotto la direzione di Itamàr, figlio del sacerdote Aronne.</p>
<p class="C38 V22">Besalèl, figlio di Urì, figlio di Cur, della tribù di Giuda, eseguì quanto il Signore aveva ordinato a Mosè;</p>
<p class="C38 V23">insieme con lui Ooliàb, figlio di Achisamàc, della tribù di Dan, intagliatore, decoratore e ricamatore di porpora viola, porpora rossa, scarlatto e bisso.</p>
<p class="C38 V24">Il totale dell’oro impiegato nella lavorazione, cioè per tutto il lavoro del santuario – era l’oro presentato in offerta – fu di ventinove talenti e settecentotrenta sicli, in sicli del santuario.</p>
<p class="C38 V25">L’argento raccolto, in occasione del censimento della comunità, pesava cento talenti e millesettecentosettantacinque sicli, in sicli del santuario,</p>
<p class="C38 V26">cioè un beka a testa, vale a dire mezzo siclo, secondo il siclo del santuario, per ciascuno dei sottoposti al censimento, dai vent’anni in su. Erano seicentotremilacinquecentocinquanta.</p>
<p class="C38 V27">Cento talenti d’argento servirono a fondere le basi del santuario e le basi del velo: cento basi per cento talenti, cioè un talento per ogni base.</p>
<p class="C38 V28">Con i millesettecentosettantacinque sicli fece gli uncini delle colonne, rivestì i loro capitelli e le riunì con le aste trasversali.</p>
<p class="C38 V29">Il bronzo presentato in offerta assommava a settanta talenti e duemilaquattrocento sicli.</p>
<p class="C38 V30">Con esso fece le basi per l’ingresso della tenda del convegno, l’altare di bronzo con la sua graticola di bronzo e tutti gli accessori dell’altare,</p>
<p class="C38 V31">le basi del recinto, le basi della porta del recinto, tutti i picchetti della Dimora e tutti i picchetti del recinto.  </p>
<p class="C39 V1">Con porpora viola e porpora rossa e con scarlatto fecero le vesti liturgiche per officiare nel santuario. Fecero le vesti sacre di Aronne, come il Signore aveva ordinato a Mosè.</p>
<p class="C39 V2">Fecero l’efod con oro, porpora viola e porpora rossa, scarlatto e bisso ritorto.</p>
<p class="C39 V3">Fecero placche d’oro battuto e le tagliarono in strisce sottili, per intrecciarle con la porpora viola, la porpora rossa, lo scarlatto e il bisso, lavoro d’artista.</p>
<p class="C39 V4">Fecero all’efod due spalline, che vennero attaccate alle sue due estremità, in modo da formare un tutt’uno.</p>
<p class="C39 V5">La cintura, che lo teneva legato e che stava sopra di esso, era della stessa fattura ed era di un sol pezzo, intessuta d’oro, di porpora viola e porpora rossa, di scarlatto e di bisso ritorto, come il Signore aveva ordinato a Mosè.</p>
<p class="C39 V6">Lavorarono le pietre di ònice, inserite in castoni d’oro, incise con i nomi dei figli d’Israele, secondo l’arte d’incidere i sigilli.</p>
<p class="C39 V7">Fissarono le due pietre sulle spalline dell’efod, come memoriale per i figli d’Israele, come il Signore aveva ordinato a Mosè.</p>
<p class="C39 V8">Fecero il pettorale, lavoro d’artista, come l’efod: con oro, porpora viola, porpora rossa, scarlatto e bisso ritorto.</p>
<p class="C39 V9">Era quadrato e lo fecero doppio; aveva una spanna di lunghezza e una spanna di larghezza.</p>
<p class="C39 V10">Lo coprirono con quattro file di pietre. Prima fila: una cornalina, un topazio e uno smeraldo;</p>
<p class="C39 V11">seconda fila: una turchese, uno zaffìro e un berillo;</p>
<p class="C39 V12">terza fila: un giacinto, un’àgata e un’ametista;</p>
<p class="C39 V13">quarta fila: un crisòlito, un’ònice e un diaspro. Esse erano inserite nell’oro mediante i loro castoni.</p>
<p class="C39 V14">Le pietre corrispondevano ai nomi dei figli d’Israele: dodici, secondo i loro nomi; incise come i sigilli, ciascuna con il nome corrispondente, per le dodici tribù.</p>
<p class="C39 V15">Fecero sul pettorale catene in forma di cordoni, lavoro d’intreccio d’oro puro.</p>
<p class="C39 V16">Fecero due castoni d’oro e due anelli d’oro e misero i due anelli alle due estremità del pettorale.</p>
<p class="C39 V17">Misero le due catene d’oro sui due anelli alle due estremità del pettorale.</p>
<p class="C39 V18">Quanto alle altre due estremità delle catene, le fissarono sui due castoni e le fecero passare sulle spalline dell’efod, nella parte anteriore.</p>
<p class="C39 V19">Fecero due altri anelli d’oro e li collocarono alle due estremità del pettorale, sull’orlo che era dall’altra parte dell’efod, verso l’interno.</p>
<p class="C39 V20">Fecero due altri anelli d’oro e li posero sulle due spalline dell’efod in basso, sul suo lato anteriore, in vicinanza del punto di attacco, al di sopra della cintura dell’efod.</p>
<p class="C39 V21">Poi legarono il pettorale con i suoi anelli agli anelli dell’efod mediante un cordone di porpora viola, perché stesse al di sopra della cintura dell’efod e il pettorale non si distaccasse dall’efod, come il Signore aveva ordinato a Mosè.</p>
<p class="C39 V22">Fecero il manto dell’efod, lavoro di tessitore, tutto di porpora viola;</p>
<p class="C39 V23">la scollatura del manto, in mezzo, era come la scollatura di una corazza: intorno aveva un bordo, perché non si lacerasse.</p>
<p class="C39 V24">Fecero sul lembo del manto melagrane di porpora viola, di porpora rossa, di scarlatto e di bisso ritorto.</p>
<p class="C39 V25">Fecero sonagli d’oro puro e collocarono i sonagli in mezzo alle melagrane, intorno all’orlo inferiore del manto:</p>
<p class="C39 V26">un sonaglio e una melagrana, un sonaglio e una melagrana lungo tutto il giro del lembo del manto, per officiare, come il Signore aveva ordinato a Mosè.</p>
<p class="C39 V27">Fecero le tuniche di bisso, lavoro di tessitore, per Aronne e per i suoi figli;</p>
<p class="C39 V28">il turbante di bisso, gli ornamenti dei berretti di bisso e i calzoni di lino di bisso ritorto;</p>
<p class="C39 V29">la cintura di bisso ritorto, di porpora viola, di porpora rossa e di scarlatto, lavoro di ricamatore, come il Signore aveva ordinato a Mosè.</p>
<p class="C39 V30">Fecero la lamina, il diadema sacro d’oro puro, e vi scrissero sopra a caratteri incisi, come un sigillo, «Sacro al Signore».</p>
<p class="C39 V31">Vi fissarono un cordone di porpora viola, per porre il diadema sopra il turbante, come il Signore aveva ordinato a Mosè.</p>
<p class="C39 V32">Così fu finito tutto il lavoro della Dimora, della tenda del convegno. Gli Israeliti eseguirono ogni cosa come il Signore aveva ordinato a Mosè: così fecero.</p>
<p class="C39 V33">Portarono dunque a Mosè la Dimora, la tenda e tutti i suoi accessori: le sue fibbie, le sue assi, le sue traverse, le sue colonne e le sue basi,</p>
<p class="C39 V34">la copertura di pelli di montone tinte di rosso, la copertura di pelli di tasso e il velo per far da cortina;</p>
<p class="C39 V35">l’arca della Testimonianza con le sue stanghe e il propiziatorio;</p>
<p class="C39 V36">la tavola con tutti i suoi accessori e i pani dell’offerta;</p>
<p class="C39 V37">il candelabro d’oro puro con le sue lampade, le lampade cioè che dovevano essere collocate sopra di esso, con tutti i suoi accessori, e l’olio per l’illuminazione;</p>
<p class="C39 V38">l’altare d’oro, l’olio dell’unzione, l’incenso aromatico e la cortina per l’ingresso della tenda;</p>
<p class="C39 V39">l’altare di bronzo con la sua graticola di bronzo, le sue stanghe e tutti i suoi accessori, il bacino con il suo piedistallo,</p>
<p class="C39 V40">i tendaggi del recinto, le sue colonne, le sue basi e la cortina per la porta del recinto, le sue corde, i suoi picchetti e tutti gli arredi del servizio della Dimora, per la tenda del convegno;</p>
<p class="C39 V41">le vesti liturgiche per officiare nel santuario, le vesti sacre del sacerdote Aronne e le vesti dei suoi figli per l’esercizio del sacerdozio.</p>
<p class="C39 V42">Gli Israeliti avevano eseguito ogni lavoro come il Signore aveva ordinato a Mosè.</p>
<p class="C39 V43">Mosè vide tutta l’opera e riscontrò che l’avevano eseguita come il Signore aveva ordinato. Allora Mosè li benedisse.  </p>
<p class="C40 V1">Il Signore parlò a Mosè e gli disse: </p>
<p class="C40 V2">«Il primo giorno del primo mese erigerai la Dimora, la tenda del convegno.</p>
<p class="C40 V3">Dentro vi collocherai l’arca della Testimonianza, davanti all’arca tenderai il velo.</p>
<p class="C40 V4">Vi introdurrai la tavola e disporrai su di essa ciò che vi deve essere disposto; introdurrai anche il candelabro e vi preparerai sopra le sue lampade.</p>
<p class="C40 V5">Metterai l’altare d’oro per l’incenso davanti all’arca della Testimonianza e porrai infine la cortina all’ingresso della tenda.</p>
<p class="C40 V6">Poi metterai l’altare degli olocausti di fronte all’ingresso della Dimora, della tenda del convegno.</p>
<p class="C40 V7">Metterai il bacino fra la tenda del convegno e l’altare e vi porrai l’acqua.</p>
<p class="C40 V8">Disporrai il recinto tutt’attorno e metterai la cortina alla porta del recinto.</p>
<p class="C40 V9">Poi prenderai l’olio dell’unzione e ungerai con esso la Dimora e quanto vi sarà dentro, e la consacrerai con tutti i suoi accessori; così diventerà cosa santa.</p>
<p class="C40 V10">Ungerai anche l’altare degli olocausti e tutti i suoi accessori; consacrerai l’altare e l’altare diventerà cosa santissima.</p>
<p class="C40 V11">Ungerai anche il bacino con il suo piedistallo e lo consacrerai.</p>
<p class="C40 V12">Poi farai avvicinare Aronne e i suoi figli all’ingresso della tenda del convegno e li farai lavare con acqua.</p>
<p class="C40 V13">Farai indossare ad Aronne le vesti sacre, lo ungerai, lo consacrerai e così egli eserciterà il mio sacerdozio.</p>
<p class="C40 V14">Farai avvicinare anche i suoi figli e farai loro indossare le tuniche.</p>
<p class="C40 V15">Li ungerai, come avrai unto il loro padre, e così eserciteranno il mio sacerdozio; in tal modo la loro unzione conferirà loro un sacerdozio perenne, per le loro generazioni».</p>
<p class="C40 V16">Mosè eseguì ogni cosa come il Signore gli aveva ordinato: così fece.</p>
<p class="C40 V17">Nel secondo anno, nel primo giorno del primo mese fu eretta la Dimora.</p>
<p class="C40 V18">Mosè eresse la Dimora: pose le sue basi, dispose le assi, vi fissò le traverse e rizzò le colonne;</p>
<p class="C40 V19">poi stese la tenda sopra la Dimora e dispose al di sopra la copertura della tenda, come il Signore gli aveva ordinato.</p>
<p class="C40 V20">Prese la Testimonianza, la pose dentro l’arca, mise le stanghe all’arca e pose il propiziatorio sull’arca;</p>
<p class="C40 V21">poi introdusse l’arca nella Dimora, collocò il velo che doveva far da cortina e lo tese davanti all’arca della Testimonianza, come il Signore aveva ordinato a Mosè.</p>
<p class="C40 V22">Nella tenda del convegno collocò la tavola, sul lato settentrionale della Dimora, al di fuori del velo.</p>
<p class="C40 V23">Dispose su di essa il pane, in focacce sovrapposte, alla presenza del Signore, come il Signore aveva ordinato a Mosè.</p>
<p class="C40 V24">Collocò inoltre il candelabro nella tenda del convegno, di fronte alla tavola, sul lato meridionale della Dimora,</p>
<p class="C40 V25">e vi preparò sopra le lampade davanti al Signore, come il Signore aveva ordinato a Mosè.</p>
<p class="C40 V26">Collocò poi l’altare d’oro nella tenda del convegno, davanti al velo,</p>
<p class="C40 V27">e bruciò su di esso l’incenso aromatico, come il Signore aveva ordinato a Mosè.</p>
<p class="C40 V28">Mise infine la cortina all’ingresso della Dimora.</p>
<p class="C40 V29">Poi collocò l’altare degli olocausti all’ingresso della Dimora, della tenda del convegno, e offrì su di esso l’olocausto e l’offerta, come il Signore aveva ordinato a Mosè.</p>
<p class="C40 V30">Collocò il bacino fra la tenda del convegno e l’altare e vi mise dentro l’acqua per le abluzioni.</p>
<p class="C40 V31">Mosè, Aronne e i suoi figli si lavavano con essa le mani e i piedi:</p>
<p class="C40 V32">quando entravano nella tenda del convegno e quando si accostavano all’altare, essi si lavavano, come il Signore aveva ordinato a Mosè.</p>
<p class="C40 V33">Infine eresse il recinto intorno alla Dimora e all’altare e mise la cortina alla porta del recinto. Così Mosè terminò l’opera.</p>
<p class="C40 V34">Allora la nube coprì la tenda del convegno e la gloria del Signore riempì la Dimora.</p>
<p class="C40 V35">Mosè non poté entrare nella tenda del convegno, perché la nube sostava su di essa e la gloria del Signore riempiva la Dimora.</p>
<p class="C40 V36">Per tutto il tempo del loro viaggio, quando la nube s’innalzava e lasciava la Dimora, gli Israeliti levavano le tende.</p>
<p class="C40 V37">Se la nube non si innalzava, essi non partivano, finché non si fosse innalzata.</p>
<p class="C40 V38">Perché la nube del Signore, durante il giorno, rimaneva sulla Dimora e, durante la notte, vi era in essa un fuoco, visibile a tutta la casa d’Israele, per tutto il tempo del loro viaggio.   </p>
</div>
</div>
<div class="edizione CEI1974">
<div class="libro Es">
<p class="CCAPITOLO VVERSO">TESTO</p>
<p class="C1 V1">Questi sono i nomi dei figli d'Israele entrati in Egitto con Giacobbe e arrivati ognuno con la sua famiglia:</p>
<p class="C1 V2">Ruben, Simeone, Levi e Giuda,</p>
<p class="C1 V3">Issacar, Zàbulon e Beniamino,</p>
<p class="C1 V4">Dan e Nèftali, Gad e Aser.</p>
<p class="C1 V5">Tutte le persone nate da Giacobbe erano settanta, Giuseppe si trovava già in Egitto.</p>
<p class="C1 V6">Giuseppe poi morì e così tutti i suoi fratelli e tutta quella generazione.</p>
<p class="C1 V7">I figli d'Israele prolificarono e crebbero, divennero numerosi e molto potenti e il paese ne fu ripieno.</p>
<p class="C1 V8">Allora sorse sull'Egitto un nuovo re, che non aveva conosciuto Giuseppe.</p>
<p class="C1 V9">E disse al suo popolo: «Ecco che il popolo dei figli d'Israele è più numeroso e più forte di noi.</p>
<p class="C1 V10">Prendiamo provvedimenti nei suoi riguardi per impedire che aumenti, altrimenti, in caso di guerra, si unirà ai nostri avversari, combatterà contro di noi e poi partirà dal paese».</p>
<p class="C1 V11">Allora vennero imposti loro dei sovrintendenti ai lavori forzati per opprimerli con i loro gravami, e così costruirono per il faraone le città-deposito, cioè Pitom e Ramses.</p>
<p class="C1 V12">Ma quanto più opprimevano il popolo, tanto più si moltiplicava e cresceva oltre misura; si cominciò a sentire come un incubo la presenza dei figli d'Israele.</p>
<p class="C1 V13">Per questo gli Egiziani fecero lavorare i figli d'Israele trattandoli duramente.</p>
<p class="C1 V14">Resero loro amara la vita costringendoli a fabbricare mattoni di argilla e con ogni sorta di lavoro nei campi: e a tutti questi lavori li obbligarono con durezza.</p>
<p class="C1 V15">Poi il re d'Egitto disse alle levatrici degli Ebrei, delle quali una si chiamava Sifra e l'altra Pua:</p>
<p class="C1 V16">«Quando assistete al parto delle donne ebree, osservate quando il neonato è ancora tra le due sponde del sedile per il parto: se è un maschio, lo farete morire; se è una femmina, potrà vivere».</p>
<p class="C1 V17">Ma le levatrici temettero Dio: non fecero come aveva loro ordinato il re d'Egitto e lasciarono vivere i bambini.</p>
<p class="C1 V18">Il re d'Egitto chiamò le levatrici e disse loro: «Perché avete fatto questo e avete lasciato vivere i bambini?».</p>
<p class="C1 V19">Le levatrici risposero al faraone: «Le donne ebree non sono come le egiziane: sono piene di vitalità: prima che arrivi presso di loro la levatrice, hanno già partorito!».</p>
<p class="C1 V20">Dio beneficò le levatrici. Il popolo aumentò e divenne molto forte.</p>
<p class="C1 V21">E poiché le levatrici avevano temuto Dio, egli diede loro una numerosa famiglia.</p>
<p class="C1 V22">Allora il faraone diede quest'ordine a tutto il suo popolo: «Ogni figlio maschio che nascerà agli Ebrei, lo getterete nel Nilo, ma lascerete vivere ogni figlia».</p>
<p class="C2 V1">Un uomo della famiglia di Levi andò a prendere in moglie una figlia di Levi.</p>
<p class="C2 V2">La donna concepì e partorì un figlio; vide che era bello e lo tenne nascosto per tre mesi.</p>
<p class="C2 V3">Ma non potendo tenerlo nascosto più oltre, prese un cestello di papiro, lo spalmò di bitume e di pece, vi mise dentro il bambino e lo depose fra i giunchi sulla riva del Nilo.</p>
<p class="C2 V4">La sorella del bambino si pose ad osservare da lontano che cosa gli sarebbe accaduto.</p>
<p class="C2 V5">Ora la figlia del faraone scese al Nilo per fare il bagno, mentre le sue ancelle passeggiavano lungo la sponda del Nilo. Essa vide il cestello fra i giunchi e mandò la sua schiava a prenderlo.</p>
<p class="C2 V6">L'aprì e vide il bambino: ecco, era un fanciullino che piangeva. Ne ebbe compassione e disse: «È un bambino degli Ebrei».</p>
<p class="C2 V7">La sorella del bambino disse allora alla figlia del faraone: «Devo andarti a chiamare una nutrice tra le donne ebree, perché allatti per te il bambino?».</p>
<p class="C2 V8">«Va'», le disse la figlia del faraone. La fanciulla andò a chiamare la madre del bambino.</p>
<p class="C2 V9">La figlia del faraone le disse: «Porta con te questo bambino e allattalo per me; io ti darò un salario». La donna prese il bambino e lo allattò.</p>
<p class="C2 V10">Quando il bambino fu cresciuto, lo condusse alla figlia del faraone. Egli divenne un figlio per lei ed ella lo chiamò Mosè, dicendo: «Io l'ho salvato dalle acque!».</p>
<p class="C2 V11">In quei giorni, Mosè, cresciuto in età, si recò dai suoi fratelli e notò i lavori pesanti da cui erano oppressi. Vide un Egiziano che colpiva un Ebreo, uno dei suoi fratelli.</p>
<p class="C2 V12">Voltatosi attorno e visto che non c'era nessuno, colpì a morte l'Egiziano e lo seppellì nella sabbia.</p>
<p class="C2 V13">Il giorno dopo, uscì di nuovo e, vedendo due Ebrei che stavano rissando, disse a quello che aveva torto: «Perché percuoti il tuo fratello?».</p>
<p class="C2 V14">Quegli rispose: «Chi ti ha costituito capo e giudice su di noi? Pensi forse di uccidermi, come hai ucciso l'Egiziano?». Allora Mosè ebbe paura e pensò: «Certamente la cosa si è risaputa».</p>
<p class="C2 V15">Poi il faraone sentì parlare di questo fatto e cercò di mettere a morte Mosè. Allora Mosè si allontanò dal faraone e si stabilì nel paese di Madian e sedette presso un pozzo.</p>
<p class="C2 V16">Ora il sacerdote di Madian aveva sette figlie. Esse vennero ad attingere acqua per riempire gli abbeveratoi e far bere il gregge del padre.</p>
<p class="C2 V17">Ma arrivarono alcuni pastori e le scacciarono. Allora Mosè si levò a difenderle e fece bere il loro bestiame.</p>
<p class="C2 V18">Tornate dal loro padre Reuel, questi disse loro: «Perché oggi avete fatto ritorno così in fretta?».</p>
<p class="C2 V19">Risposero: «Un Egiziano ci ha liberate dalle mani dei pastori; è stato lui che ha attinto per noi e ha dato da bere al gregge».</p>
<p class="C2 V20">Quegli disse alle figlie: «Dov'è? Perché avete lasciato là quell'uomo? Chiamatelo a mangiare il nostro cibo!».</p>
<p class="C2 V21">Così Mosè accettò di abitare con quell'uomo, che gli diede in moglie la propria figlia Zippora.</p>
<p class="C2 V22">Ella gli partorì un figlio ed egli lo chiamò Gherson, perché diceva: «Sono un emigrato in terra straniera!».</p>
<p class="C2 V23">Nel lungo corso di quegli anni, il re d'Egitto morì. Gli Israeliti gemettero per la loro schiavitù, alzarono grida di lamento e il loro grido dalla schiavitù salì a Dio.</p>
<p class="C2 V24">Allora Dio ascoltò il loro lamento, si ricordò della sua alleanza con Abramo e Giacobbe.</p>
<p class="C2 V25">Dio guardò la condizione degli Israeliti e se ne prese pensiero.</p>
<p class="C3 V1">Ora Mosè stava pascolando il gregge di Ietro, suo suocero, sacerdote di Madian, e condusse il bestiame oltre il deserto e arrivò al monte di Dio, l'Oreb.</p>
<p class="C3 V2">L'angelo del Signore gli apparve in una fiamma di fuoco in mezzo a un roveto. Egli guardò ed ecco: il roveto ardeva nel fuoco, ma quel roveto non si consumava.</p>
<p class="C3 V3">Mosè pensò: «Voglio avvicinarmi a vedere questo grande spettacolo: perché il roveto non brucia?».</p>
<p class="C3 V4">Il Signore vide che si era avvicinato per vedere e Dio lo chiamò dal roveto e disse: «Mosè, Mosè!». Rispose: «Eccomi!».</p>
<p class="C3 V5">Riprese: «Non avvicinarti! Togliti i sandali dai piedi, perché il luogo sul quale tu stai è una terra santa!».</p>
<p class="C3 V6">E disse: «Io sono il Dio di tuo padre, il Dio di Abramo, il Dio di Isacco, il Dio di Giacobbe». Mosè allora si velò il viso, perché aveva paura di guardare verso Dio.</p>
<p class="C3 V7">Il Signore disse: «Ho osservato la miseria del mio popolo in Egitto e ho udito il suo grido a causa dei suoi sorveglianti; conosco infatti le sue sofferenze.</p>
<p class="C3 V8">Sono sceso per liberarlo dalla mano dell'Egitto e per farlo uscire da questo paese verso un paese bello e spazioso, verso un paese dove scorre latte e miele, verso il luogo dove si trovano il Cananeo, l'Hittita, l'Amorreo, il Perizzita, l'Eveo, il Gebuseo.</p>
<p class="C3 V9">Ora dunque il grido degli Israeliti è arrivato fino a me e io stesso ho visto l'oppressione con cui gli Egiziani li tormentano.</p>
<p class="C3 V10">Ora va'! Io ti mando dal faraone. Fa' uscire dall'Egitto il mio popolo, gli Israeliti!».</p>
<p class="C3 V11">Mosè disse a Dio: «Chi sono io per andare dal faraone e per far uscire dall'Egitto gli Israeliti?».</p>
<p class="C3 V12">Rispose: «Io sarò con te. Eccoti il segno che io ti ho mandato: quando tu avrai fatto uscire il popolo dall'Egitto, servirete Dio su questo monte».</p>
<p class="C3 V13">Mosè disse a Dio: «Ecco io arrivo dagli Israeliti e dico loro: Il Dio dei vostri padri mi ha mandato a voi. Ma mi diranno: Come si chiama? E io che cosa risponderò loro?».</p>
<p class="C3 V14">Dio disse a Mosè: «Io sono colui che sono!». Poi disse: «Dirai agli Israeliti: Io-Sono mi ha mandato a voi».</p>
<p class="C3 V15">Dio aggiunse a Mosè: «Dirai agli Israeliti: Il Signore, il Dio dei vostri padri, il Dio di Abramo, il Dio di Isacco, il Dio di Giacobbe mi ha mandato a voi. Questo è il mio nome per sempre; questo è il titolo con cui sarò ricordato di generazione in generazione.</p>
<p class="C3 V16">Va'! Riunisci gli anziani d'Israele e di' loro: Il Signore, Dio dei vostri padri, mi è apparso, il Dio di Abramo, di Isacco, di Giacobbe, dicendo: Sono venuto a vedere voi e ciò che vien fatto a voi in Egitto.</p>
<p class="C3 V17">E ho detto: Vi farò uscire dalla umiliazione dell'Egitto verso il paese del Cananeo, dell'Hittita, dell'Amorreo, del Perizzita, dell'Eveo e del Gebuseo, verso un paese dove scorre latte e miele.</p>
<p class="C3 V18">Essi ascolteranno la tua voce e tu e gli anziani d'Israele andrete dal re di Egitto e gli riferirete: Il Signore, Dio degli Ebrei, si è presentato a noi. Ci sia permesso di andare nel deserto a tre giorni di cammino, per fare un sacrificio al Signore, nostro Dio.</p>
<p class="C3 V19">Io so che il re d'Egitto non vi permetterà di partire, se non con l'intervento di una mano forte.</p>
<p class="C3 V20">Stenderò dunque la mano e colpirò l'Egitto con tutti i prodigi che opererò in mezzo ad esso, dopo egli vi lascerà andare.</p>
<p class="C3 V21">Farò sì che questo popolo trovi grazia agli occhi degli Egiziani: quando partirete, non ve ne andrete a mani vuote.</p>
<p class="C3 V22">Ogni donna domanderà alla sua vicina e all'inquilina della sua casa oggetti di argento e oggetti d'oro e vesti; ne caricherete i vostri figli e le vostre figlie e spoglierete l'Egitto».</p>
<p class="C4 V1">Mosè rispose: «Ecco, non mi crederanno, non ascolteranno la mia voce, ma diranno: Non ti è apparso il Signore!».</p>
<p class="C4 V2">Il Signore gli disse: «Che hai in mano?». Rispose: «Un bastone».</p>
<p class="C4 V3">Riprese: «Gettalo a terra!». Lo gettò a terra e il bastone diventò un serpente, davanti al quale Mosè si mise a fuggire.</p>
<p class="C4 V4">Il Signore disse a Mosè: «Stendi la mano e prendilo per la coda!». Stese la mano, lo prese e diventò di nuovo un bastone nella sua mano.</p>
<p class="C4 V5">«Questo perché credano che ti è apparso il Signore, il Dio dei loro padri, il Dio di Abramo, il Dio di Isacco, il Dio di Giacobbe».</p>
<p class="C4 V6">Il Signore gli disse ancora: «Introduci la mano nel seno!». Egli si mise in seno la mano e poi la ritirò: ecco la sua mano era diventata lebbrosa, bianca come la neve.</p>
<p class="C4 V7">Egli disse: «Rimetti la mano nel seno!». Rimise in seno la mano e la tirò fuori: ecco era tornata come il resto della sua carne.</p>
<p class="C4 V8">«Dunque se non ti credono e non ascoltano la voce del primo segno, crederanno alla voce del secondo!</p>
<p class="C4 V9">Se non credono neppure a questi due segni e non ascolteranno la tua voce, allora prenderai acqua del Nilo e la verserai sulla terra asciutta: l'acqua che avrai presa dal Nilo diventerà sangue sulla terra asciutta».</p>
<p class="C4 V10">Mosè disse al Signore: «Mio Signore, io non sono un buon parlatore; non lo sono mai stato prima e neppure da quando tu hai cominciato a parlare al tuo servo, ma sono impacciato di bocca e di lingua».</p>
<p class="C4 V11">Il Signore gli disse: «Chi ha dato una bocca all'uomo o chi lo rende muto o sordo, veggente o cieco? Non sono forse io, il Signore?</p>
<p class="C4 V12">Ora va'! Io sarò con la tua bocca e ti insegnerò quello che dovrai dire».</p>
<p class="C4 V13">Mosè disse: «Perdonami, Signore mio, manda chi vuoi mandare!».</p>
<p class="C4 V14">Allora la collera del Signore si accese contro Mosè e gli disse: «Non vi è forse il tuo fratello Aronne, il levita? Io so che lui sa parlar bene. Anzi sta venendoti incontro. Ti vedrà e gioirà in cuor suo.</p>
<p class="C4 V15">Tu gli parlerai e metterai sulla sua bocca le parole da dire e io sarò con te e con lui mentre parlate e vi suggerirò quello che dovrete fare.</p>
<p class="C4 V16">Parlerà lui al popolo per te: allora egli sarà per te come bocca e tu farai per lui le veci di Dio.</p>
<p class="C4 V17">Terrai in mano questo bastone, con il quale tu compirai i prodigi».</p>
<p class="C4 V18">Mosè partì, tornò da Ietro suo suocero e gli disse: «Lascia che io parta e torni dai miei fratelli che sono in Egitto, per vedere se sono ancora vivi!». Ietro disse a Mosè: «Va' pure in pace!».</p>
<p class="C4 V19">Il Signore disse a Mosè in Madian: «Va', torna in Egitto, perché sono morti quanti insidiavano la tua vita!».</p>
<p class="C4 V20">Mosè prese la moglie e i figli, li fece salire sull'asino e tornò nel paese di Egitto. Mosè prese in mano anche il bastone di Dio.</p>
<p class="C4 V21">Il Signore disse a Mosè: «Mentre tu parti per tornare in Egitto, sappi che tu compirai alla presenza del faraone tutti i prodigi che ti ho messi in mano; ma io indurirò il suo cuore ed egli non lascerà partire il mio popolo.</p>
<p class="C4 V22">Allora tu dirai al faraone: Dice il Signore: Israele è il mio figlio primogenito.</p>
<p class="C4 V23">Io ti avevo detto: lascia partire il mio figlio perché mi serva! Ma tu hai rifiutato di lasciarlo partire. Ecco io faccio morire il tuo figlio primogenito!».</p>
<p class="C4 V24">Mentre si trovava in viaggio, nel luogo dove pernottava, il Signore gli venne contro e cercò di farlo morire.</p>
<p class="C4 V25">Allora Zippora prese una selce tagliente, recise il prepuzio del figlio e con quello gli toccò i piedi e disse: «Tu sei per me uno sposo di sangue».</p>
<p class="C4 V26">Allora si ritirò da lui. Essa aveva detto sposo di sangue a causa della circoncisione.</p>
<p class="C4 V27">Il Signore disse ad Aronne: «Va' incontro a Mosè nel deserto!». Andò e lo incontrò al monte di Dio e lo baciò.</p>
<p class="C4 V28">Mosè riferì ad Aronne tutte le parole con le quali il Signore lo aveva inviato e tutti i segni con i quali l'aveva accreditato.</p>
<p class="C4 V29">Mosè e Aronne andarono e adunarono tutti gli anziani degli Israeliti.</p>
<p class="C4 V30">Aronne parlò al popolo, riferendo tutte le parole che il Signore aveva dette a Mosè, e compì i segni davanti agli occhi del popolo.</p>
<p class="C4 V31">Allora il popolo credette. Essi intesero che il Signore aveva visitato gli Israeliti e che aveva visto la loro afflizione; si inginocchiarono e si prostrarono.</p>
<p class="C5 V1">Dopo, Mosè e Aronne vennero dal Faraone e gli annunziarono: «Dice il Signore, il Dio d'Israele: Lascia partire il mio popolo perché mi celebri una festa nel deserto!».</p>
<p class="C5 V2">Il faraone rispose: «Chi è il Signore, perché io debba ascoltare la sua voce per lasciar partire Israele? Non conosco il Signore e neppure lascerò partire Israele!».</p>
<p class="C5 V3">Ripresero: «Il Dio degli Ebrei si è presentato a noi. Ci sia dunque concesso di partire per un viaggio di tre giorni nel deserto e celebrare un sacrificio al Signore, nostro Dio, perché non ci colpisca di peste o di spada!».</p>
<p class="C5 V4">Il re di Egitto disse loro: «Perché, Mosè e Aronne, distogliete il popolo dai suoi lavori? Tornate ai vostri lavori!».</p>
<p class="C5 V5">Il faraone aggiunse: «Ecco, ora sono numerosi più del popolo del paese, voi li vorreste far cessare dai lavori forzati!».</p>
<p class="C5 V6">In quel giorno il faraone diede questi ordini ai sorveglianti del popolo e ai suoi scribi:</p>
<p class="C5 V7">«Non darete più la paglia al popolo per fabbricare i mattoni come facevate prima. Si procureranno da sé la paglia.</p>
<p class="C5 V8">Però voi dovete esigere il numero di mattoni che facevano prima, senza ridurlo. Perché sono fannulloni; per questo protestano: Vogliamo partire, dobbiamo sacrificare al nostro Dio!</p>
<p class="C5 V9">Pesi dunque il lavoro su questi uomini e vi si trovino impegnati; non diano retta a parole false!».</p>
<p class="C5 V10">I sorveglianti del popolo e gli scribi uscirono e parlarono al popolo: «Ha ordinato il faraone: Io non vi dò più paglia.</p>
<p class="C5 V11">Voi stessi andate a procurarvela dove ne troverete, ma non diminuisca il vostro lavoro».</p>
<p class="C5 V12">Il popolo si disperse in tutto il paese d'Egitto a raccattare stoppie da usare come paglia.</p>
<p class="C5 V13">Ma i sorveglianti li sollecitavano dicendo: «Porterete a termine il vostro lavoro; ogni giorno il quantitativo giornaliero, come quando vi era la paglia».</p>
<p class="C5 V14">Bastonarono gli scribi degli Israeliti, quelli che i sorveglianti del faraone avevano costituiti loro capi, dicendo: «Perché non avete portato a termine anche ieri e oggi, come prima, il vostro numero di mattoni?».</p>
<p class="C5 V15">Allora gli scribi degli Israeliti vennero dal faraone a reclamare, dicendo: «Perché tratti così i tuoi servi?</p>
<p class="C5 V16">Paglia non vien data ai tuoi servi, ma i mattoni - ci si dice - fateli! Ed ecco i tuoi servi sono bastonati e la colpa è del tuo popolo!».</p>
<p class="C5 V17">Rispose: «Fannulloni siete, fannulloni! Per questo dite: Vogliamo partire, dobbiamo sacrificare al Signore.</p>
<p class="C5 V18">Ora andate, lavorate! Non vi sarà data paglia, ma voi darete lo stesso numero di mattoni».</p>
<p class="C5 V19">Gli scribi degli Israeliti si videro ridotti a mal partito, quando fu loro detto: «Non diminuirete affatto il numero giornaliero dei mattoni».</p>
<p class="C5 V20">Quando, uscendo dalla presenza del faraone, incontrarono Mosè e Aronne che stavano ad aspettarli,</p>
<p class="C5 V21">dissero loro: «Il Signore proceda contro di voi e giudichi; perché ci avete resi odiosi agli occhi del faraone e agli occhi dei suoi ministri, mettendo loro in mano la spada per ucciderci!».</p>
<p class="C5 V22">Allora Mosè si rivolse al Signore e disse: «Mio Signore, perché hai maltrattato questo popolo? Perché dunque mi hai inviato?</p>
<p class="C5 V23">Da quando sono venuto dal faraone per parlargli in tuo nome, egli ha fatto del male a questo popolo e tu non hai per nulla liberato il tuo popolo!».</p>
<p class="C6 V1">Il Signore disse a Mosè: «Ora vedrai quello che sto per fare al faraone con mano potente, li lascerà andare, anzi con mano potente li caccerà dal suo paese!».</p>
<p class="C6 V2">Dio parlò a Mosè e gli disse: «Io sono il Signore!</p>
<p class="C6 V3">Sono apparso ad Abramo, a Isacco, a Giacobbe come Dio onnipotente, ma con il mio nome di Signore non mi son manifestato a loro.</p>
<p class="C6 V4">Ho anche stabilito la mia alleanza con loro, per dar loro il paese di Canaan, quel paese dov'essi soggiornarono come forestieri.</p>
<p class="C6 V5">Sono ancora io che ho udito il lamento degli Israeliti asserviti dagli Egiziani e mi sono ricordato della mia alleanza.</p>
<p class="C6 V6">Per questo di' agli Israeliti: Io sono il Signore! Vi sottrarrò ai gravami degli Egiziani, vi libererò dalla loro schiavitù e vi libererò con braccio teso e con grandi castighi.</p>
<p class="C6 V7">Io vi prenderò come mio popolo e diventerò il vostro Dio. Voi saprete che io sono il Signore, il vostro Dio, che vi sottrarrà ai gravami degli Egiziani.</p>
<p class="C6 V8">Vi farò entrare nel paese che ho giurato a mano alzata di dare ad Abramo, a Isacco e a Giacobbe, e ve lo darò in possesso: io sono il Signore!».</p>
<p class="C6 V9">Mosè parlò così agli Israeliti, ma essi non ascoltarono Mosè, perché erano all'estremo della sopportazione per la dura schiavitù.</p>
<p class="C6 V10">Il Signore parlò a Mosè:</p>
<p class="C6 V11">«Va' e parla al faraone re d'Egitto, perché lasci partire dal suo paese gli Israeliti!».</p>
<p class="C6 V12">Mosè disse alla presenza del Signore: «Ecco gli Israeliti non mi hanno ascoltato: come vorrà ascoltarmi il faraone, mentre io ho la parola impacciata?».</p>
<p class="C6 V13">Il Signore parlò a Mosè e ad Aronne e diede loro un incarico presso gli Israeliti e presso il faraone re d'Egitto, per far uscire gli Israeliti dal paese d'Egitto.</p>
<p class="C6 V14">Questi sono i capi delle loro famiglie. Figli di Ruben, primogenito d'Israele: Enoch, Pallu, Chezron e Carmi; queste sono le famiglie di Ruben.</p>
<p class="C6 V15">Figli di Simeone: Iemuel, Iamin, Oad, Iachin, Socar e Saul, figlio della Cananea; queste sono le famiglie di Simeone.</p>
<p class="C6 V16">Questi sono i nomi dei figli di Levi secondo le loro generazioni: Gherson, Keat, Merari. Ora gli anni della vita di Levi furono centotrentasette.</p>
<p class="C6 V17">Figli di Gherson: Libni e Simei secondo le loro famiglie.</p>
<p class="C6 V18">Figli di Keat: Amran, Isear, Ebron e Uzziel. Ora gli anni della vita di Keat furono centotrentatré.</p>
<p class="C6 V19">Figli di Merari: Macli e Musi; queste sono le famiglie di Levi secondo le loro generazioni.</p>
<p class="C6 V20">Amram prese in moglie Iochebed, sua zia, la quale gli partorì Aronne e Mosè. Ora gli anni della vita di Amram furono centotrentasette.</p>
<p class="C6 V21">Figli di Isear: Core, Nefeg e Zicri.</p>
<p class="C6 V22">Figli di Uzziel: Misael, Elsafan, Sitri.</p>
<p class="C6 V23">Aronne prese in moglie Elisabetta, figlia di Amminadab, sorella di Nacason, dalla quale ebbe i figli Nadab, Abiu, Eleazaro e Itamar.</p>
<p class="C6 V24">Figli di Core: Assir, Elkana e Abiasaf; queste sono le famiglie dei Coreiti.</p>
<p class="C6 V25">Eleazaro, figlio di Aronne, prese in moglie una figlia di Putiel, la quale gli partorì Pincas. Questi sono i capi delle casate dei leviti, ordinati con le loro famiglie.</p>
<p class="C6 V26">Sono questi quell'Aronne e quel Mosè ai quali il Signore disse: «Fate uscire dal paese d'Egitto gli Israeliti, secondo le loro schiere!».</p>
<p class="C6 V27">Questi dissero al faraone re d'Egitto di lasciar uscire dall'Egitto gli Israeliti: Sono Mosè e Aronne.</p>
<p class="C6 V28">Questo avvenne quando il Signore parlò a Mosè nel paese di Egitto:</p>
<p class="C6 V29">il Signore disse a Mosè: «Io sono il Signore! Riferisci al faraone, re d'Egitto, quanto io ti dico».</p>
<p class="C6 V30">Mosè disse alla presenza del Signore: «Ecco ho la parola impacciata e come il faraone vorrà ascoltarmi?».</p>
<p class="C7 V1">Il Signore disse a Mosè: «Vedi, io ti ho posto a far le veci di Dio per il faraone: Aronne, tuo fratello, sarà il tuo profeta.</p>
<p class="C7 V2">Tu gli dirai quanto io ti ordinerò: Aronne, tuo fratello, parlerà al faraone perché lasci partire gli Israeliti dal suo paese.</p>
<p class="C7 V3">Ma io indurirò il cuore del faraone e moltiplicherò i miei segni e i miei prodigi nel paese d'Egitto.</p>
<p class="C7 V4">Il faraone non vi ascolterà e io porrò la mano contro l'Egitto e farò così uscire dal paese d'Egitto le mie schiere, il mio popolo degli Israeliti, con l'intervento di grandi castighi.</p>
<p class="C7 V5">Allora gli Egiziani sapranno che io sono il Signore, quando stenderò la mano contro l'Egitto e farò uscire di mezzo a loro gli Israeliti!».</p>
<p class="C7 V6">Mosè e Aronne eseguirono quanto il Signore aveva loro comandato; operarono esattamente così.</p>
<p class="C7 V7">Mosè aveva ottant'anni e Aronne ottantatré, quando parlarono al faraone.</p>
<p class="C7 V8">Il Signore disse a Mosè e ad Aronne:</p>
<p class="C7 V9">«Quando il faraone vi chiederà: Fate un prodigio a vostro sostegno! tu dirai ad Aronne: Prendi il bastone e gettalo davanti al faraone e diventerà un serpente!».</p>
<p class="C7 V10">Mosè e Aronne vennero dunque dal faraone ed eseguirono quanto il Signore aveva loro comandato: Aronne gettò il bastone davanti al faraone e davanti ai suoi servi ed esso divenne un serpente.</p>
<p class="C7 V11">Allora il faraone convocò i sapienti e gli incantatori, e anche i maghi dell'Egitto, con le loro magie, operarono la stessa cosa.</p>
<p class="C7 V12">Gettarono ciascuno il suo bastone e i bastoni divennero serpenti. Ma il bastone di Aronne inghiottì i loro bastoni.</p>
<p class="C7 V13">Però il cuore del faraone si ostinò e non diede loro ascolto, secondo quanto aveva predetto il Signore.</p>
<p class="C7 V14">Poi il Signore disse a Mosè: «Il cuore del faraone è irremovibile: si è rifiutato di lasciar partire il popolo.</p>
<p class="C7 V15">Va' dal faraone al mattino quando uscirà verso le acque. Tu starai davanti a lui sulla riva del Nilo, tenendo in mano il bastone che si è cambiato in serpente.</p>
<p class="C7 V16">Gli riferirai: Il Signore, il Dio degli Ebrei, mi ha inviato a dirti: Lascia partire il mio popolo, perché possa servirmi nel deserto; ma tu finora non hai obbedito.</p>
<p class="C7 V17">Dice il Signore: Da questo fatto saprai che io sono il Signore; ecco, con il bastone che ho in mano io batto un colpo sulle acque che sono nel Nilo: esse si muteranno in sangue.</p>
<p class="C7 V18">I pesci che sono nel Nilo moriranno e il Nilo ne diventerà fetido, così che gli Egiziani non potranno più bere le acque del Nilo!».</p>
<p class="C7 V19">Il Signore disse a Mosè: «Comanda ad Aronne: Prendi il tuo bastone e stendi la mano sulle acque degli Egiziani, sui loro fiumi, canali, stagni, e su tutte le loro raccolte di acqua; diventino sangue, e ci sia sangue in tutto il paese d'Egitto, perfino nei recipienti di legno e di pietra!».</p>
<p class="C7 V20">Mosè e Aronne eseguirono quanto aveva ordinato il Signore: Aronne alzò il bastone e percosse le acque che erano nel Nilo sotto gli occhi del faraone e dei suoi servi. Tutte le acque che erano nel Nilo si mutarono in sangue.</p>
<p class="C7 V21">I pesci che erano nel Nilo morirono e il Nilo ne divenne fetido, così che gli Egiziani non poterono più berne le acque. Vi fu sangue in tutto il paese d'Egitto.</p>
<p class="C7 V22">Ma i maghi dell'Egitto, con le loro magie, operarono la stessa cosa. Il cuore del faraone si ostinò e non diede loro ascolto, secondo quanto aveva predetto il Signore.</p>
<p class="C7 V23">Il faraone voltò le spalle e rientrò nella sua casa e non tenne conto neppure di questo fatto.</p>
<p class="C7 V24">Tutti gli Egiziani scavarono allora nei dintorni del Nilo per attingervi acqua da bere, perché non potevano bere le acque del Nilo.</p>
<p class="C7 V25">Sette giorni trascorsero dopo che il Signore aveva colpito il Nilo.</p>
<p class="C7 V26">Poi il Signore disse a Mosè: «Va' a riferire al faraone: Dice il Signore: Lascia andare il mio popolo perché mi possa servire!</p>
<p class="C7 V27">Se tu rifiuti di lasciarlo andare, ecco, io colpirò tutto il tuo territorio con le rane:</p>
<p class="C7 V28">il Nilo comincerà a pullulare di rane; esse usciranno, ti entreranno in casa, nella camera dove dormi e sul tuo letto, nella casa dei tuoi ministri e tra il tuo popolo, nei tuoi forni e nelle tue madie.</p>
<p class="C7 V29">Contro di te e contro tutti i tuoi ministri usciranno le rane».</p>
<p class="C8 V1">Il Signore disse a Mosè: «Comanda ad Aronne: Stendi la mano con il tuo bastone sui fiumi, sui canali e sugli stagni e fa' uscire le rane sul paese d'Egitto!».</p>
<p class="C8 V2">Aronne stese la mano sulle acque d'Egitto e le rane uscirono e coprirono il paese d'Egitto.</p>
<p class="C8 V3">Ma i maghi, con le loro magie, operarono la stessa cosa e fecero uscire le rane sul paese d'Egitto.</p>
<p class="C8 V4">Il faraone fece chiamare Mosè e Aronne e disse: «Pregate il Signore, perché allontani le rane da me e dal mio popolo; io lascerò andare il popolo, perché possa sacrificare al Signore!».</p>
<p class="C8 V5">Mosè disse al faraone: «Fammi l'onore di comandarmi per quando io devo pregare in favore tuo e dei tuoi ministri e del tuo popolo, per liberare dalle rane te e le tue case, in modo che ne rimangano soltanto nel Nilo».</p>
<p class="C8 V6">Rispose: «Per domani». Riprese: «Secondo la tua parola! Perché tu sappia che non esiste nessuno pari al Signore, nostro Dio,</p>
<p class="C8 V7">le rane si ritireranno da te e dalle tue case, dai tuoi servitori e dal tuo popolo: ne rimarranno soltanto nel Nilo».</p>
<p class="C8 V8">Mosè e Aronne si allontanarono dal faraone e Mosè supplicò il Signore riguardo alle rane, che aveva mandate contro il faraone.</p>
<p class="C8 V9">Il Signore operò secondo la parola di Mosè e le rane morirono nelle case, nei cortili e nei campi.</p>
<p class="C8 V10">Le raccolsero in tanti mucchi e il paese ne fu ammorbato.</p>
<p class="C8 V11">Ma il faraone vide ch'era intervenuto il sollievo, si ostinò e non diede loro ascolto, secondo quanto aveva predetto il Signore.</p>
<p class="C8 V12">Quindi il Signore disse a Mosè: «Comanda ad Aronne: Stendi il tuo bastone, percuoti la polvere della terra: essa si muterà in zanzare in tutto il paese d'Egitto».</p>
<p class="C8 V13">Così fecero: Aronne stese la mano con il suo bastone, colpì la polvere della terra e infierirono le zanzare sugli uomini e sulle bestie; tutta la polvere del paese si era mutata in zanzare in tutto l'Egitto.</p>
<p class="C8 V14">I maghi fecero la stessa cosa con le loro magie, per produrre zanzare, ma non riuscirono e le zanzare infierivano sugli uomini e sulle bestie.</p>
<p class="C8 V15">Allora i maghi dissero al faraone: «È il dito di Dio!». Ma il cuore del faraone si ostinò e non diede ascolto, secondo quanto aveva predetto il Signore.</p>
<p class="C8 V16">Poi il Signore disse a Mosè: «Alzati di buon mattino e presentati al faraone quando andrà alle acque; gli riferirai: Dice il Signore: Lascia partire il mio popolo, perché mi possa servire!</p>
<p class="C8 V17">Se tu non lasci partire il mio popolo, ecco manderò su di te, sui tuoi ministri, sul tuo popolo e sulle tue case i mosconi: le case degli Egiziani saranno piene di mosconi e anche il suolo sul quale essi si trovano.</p>
<p class="C8 V18">Ma in quel giorno io eccettuerò il paese di Gosen, dove dimora il mio popolo, in modo che là non vi siano mosconi, perché tu sappia che io, il Signore, sono in mezzo al paese!</p>
<p class="C8 V19">Così farò distinzione tra il mio popolo e il tuo popolo. Domani avverrà questo segno».</p>
<p class="C8 V20">Così fece il Signore: una massa imponente di mosconi entrò nella casa del faraone, nella casa dei suoi ministri e in tutto il paese d'Egitto; la regione era devastata a causa dei mosconi.</p>
<p class="C8 V21">Il faraone fece chiamare Mosè e Aronne e disse: «Andate a sacrificare al vostro Dio nel paese!».</p>
<p class="C8 V22">Ma rispose Mosè: «Non è opportuno far così perché quello che noi sacrifichiamo al Signore, nostro Dio, è abominio per gli Egiziani. Se noi facciamo un sacrificio abominevole agli Egiziani sotto i loro occhi, forse non ci lapideranno?</p>
<p class="C8 V23">Andremo nel deserto, a tre giorni di cammino, e sacrificheremo al Signore, nostro Dio, secondo quanto egli ci ordinerà!».</p>
<p class="C8 V24">Allora il faraone replicò: «Vi lascerò partire e potrete sacrificare al Signore nel deserto. Ma non andate troppo lontano e pregate per me».</p>
<p class="C8 V25">Rispose Mosè: «Ecco, uscirò dalla tua presenza e pregherò il Signore; domani i mosconi si ritireranno dal faraone, dai suoi ministri e dal suo popolo. Però il faraone cessi di burlarsi di noi, non lasciando partire il popolo, perché possa sacrificare al Signore!».</p>
<p class="C8 V26">Mosè si allontanò dal faraone e pregò il Signore.</p>
<p class="C8 V27">Il Signore agì secondo la parola di Mosè e allontanò i mosconi dal faraone, dai suoi ministri e dal suo popolo: non ne restò neppure uno.</p>
<p class="C8 V28">Ma il faraone si ostinò anche questa volta e non lasciò partire il popolo.</p>
<p class="C9 V1">Allora il Signore si rivolse a Mosè: «Va' a riferire al faraone: Dice il Signore, il Dio degli Ebrei: Lascia partire il mio popolo, perché mi possa servire!</p>
<p class="C9 V2">Se tu rifiuti di lasciarlo partire e lo trattieni ancora,</p>
<p class="C9 V3">ecco la mano del Signore viene sopra il tuo bestiame che è nella campagna, sopra i cavalli, gli asini, i cammelli, sopra gli armenti e le greggi, con una peste assai grave!</p>
<p class="C9 V4">Ma il Signore farà distinzione tra il bestiame di Israele e quello degli Egiziani, così che niente muoia di quanto appartiene agli Israeliti».</p>
<p class="C9 V5">Il Signore fissò la data, dicendo: «Domani il Signore compirà questa cosa nel paese!».</p>
<p class="C9 V6">Appunto il giorno dopo, il Signore compì questa cosa: morì tutto il bestiame degli Egiziani, ma del bestiame degli Israeliti non morì neppure un capo.</p>
<p class="C9 V7">Il faraone mandò a vedere ed ecco neppur un capo era morto del bestiame d'Israele. Ma il cuore del faraone rimase ostinato e non lasciò partire il popolo.</p>
<p class="C9 V8">Il Signore disse a Mosè e ad Aronne: «Procuratevi una manciata di fuliggine di fornace: Mosè la getterà in aria sotto gli occhi del faraone.</p>
<p class="C9 V9">Essa diventerà un pulviscolo diffuso su tutto il paese d'Egitto e produrrà, sugli uomini e sulle bestie, un'ulcera con pustole, in tutto il paese d'Egitto».</p>
<p class="C9 V10">Presero dunque fuliggine di fornace, si posero alla presenza del faraone, Mosè la gettò in aria ed essa produsse ulcere pustolose, con eruzioni su uomini e bestie.</p>
<p class="C9 V11">I maghi non poterono stare alla presenza di Mosè a causa delle ulcere che li avevano colpiti come tutti gli Egiziani.</p>
<p class="C9 V12">Ma il Signore rese ostinato il cuore del faraone, il quale non diede loro ascolto, come il Signore aveva predetto a Mosè.</p>
<p class="C9 V13">Poi il Signore disse a Mosè: «Alzati di buon mattino, presentati al faraone e annunziagli: Dice il Signore, il Dio degli Ebrei: Lascia partire il mio popolo, perché mi possa servire!</p>
<p class="C9 V14">Perché questa volta io mando tutti i miei flagelli contro di te, contro i tuoi ministri e contro il tuo popolo, perché tu sappia che nessuno è come me su tutta la terra.</p>
<p class="C9 V15">Se fin da principio io avessi steso la mano per colpire te e il tuo popolo con la peste, tu saresti ormai cancellato dalla terra;</p>
<p class="C9 V16">invece ti ho lasciato vivere, per dimostrarti la mia potenza e per manifestare il mio nome in tutta la terra.</p>
<p class="C9 V17">Ancora ti opponi al mio popolo e non lo lasci partire!</p>
<p class="C9 V18">Ecco, io faccio cadere domani a questa stessa ora una grandine violentissima come non c'era mai stata in Egitto dal giorno della sua fondazione fino ad oggi.</p>
<p class="C9 V19">Manda dunque fin d'ora a mettere al riparo il tuo bestiame e quanto hai in campagna. Su tutti gli uomini e su tutti gli animali che si trovano in campagna e che non saranno ricondotti in casa, scenderà la grandine ed essi moriranno».</p>
<p class="C9 V20">Chi tra i ministri del faraone temeva il Signore fece ricoverare nella casa i suoi schiavi e il suo bestiame;</p>
<p class="C9 V21">chi invece non diede retta alla parola del Signore lasciò schiavi e bestiame in campagna.</p>
<p class="C9 V22">Il Signore disse a Mosè: «Stendi la mano verso il cielo: vi sia grandine in tutto il paese di Egitto, sugli uomini, sulle bestie e su tutte le erbe dei campi nel paese di Egitto!».</p>
<p class="C9 V23">Mosè stese il bastone verso il cielo e il Signore mandò tuoni e grandine; un fuoco guizzò sul paese e il Signore fece piovere grandine su tutto il paese d'Egitto.</p>
<p class="C9 V24">Ci furono grandine e folgori in mezzo alla grandine: grandinata così violenta non vi era mai stata in tutto il paese d'Egitto, dal tempo in cui era diventato nazione!</p>
<p class="C9 V25">La grandine colpì, in tutto il paese d'Egitto, quanto era nella campagna: uomini e bestie; la grandine colpì anche tutta l'erba della campagna e schiantò tutti gli alberi della campagna.</p>
<p class="C9 V26">Soltanto nel paese di Gosen, dove stavano gli Israeliti, non vi fu grandine.</p>
<p class="C9 V27">Allora il faraone mandò a chiamare Mosè e Aronne e disse loro: «Questa volta ho peccato: il Signore ha ragione; io e il mio popolo siamo colpevoli.</p>
<p class="C9 V28">Pregate il Signore: basta con i tuoni e la grandine! Vi lascerò partire e non resterete qui più oltre».</p>
<p class="C9 V29">Mosè gli rispose: «Quando sarò uscito dalla città, stenderò le mani verso il Signore: i tuoni cesseranno e non vi sarà più grandine, perché tu sappia che la terra è del Signore.</p>
<p class="C9 V30">Ma quanto a te e ai tuoi ministri, io so che ancora non temerete il Signore Dio».</p>
<p class="C9 V31">Ora il lino e l'orzo erano stati colpiti, perché l'orzo era in spiga e il lino in fiore;</p>
<p class="C9 V32">ma il grano e la spelta non erano stati colpiti, perché tardivi.</p>
<p class="C9 V33">Mosè si allontanò dal faraone e dalla città; stese allora le mani verso il Signore: i tuoni e la grandine cessarono e la pioggia non si rovesciò più sulla terra.</p>
<p class="C9 V34">Il faraone vide che la pioggia era cessata, come anche la grandine e i tuoni, e allora continuò a peccare e si ostinò, insieme con i suoi ministri.</p>
<p class="C9 V35">Il cuore del faraone si ostinò ed egli non lasciò partire gli Israeliti, come aveva predetto il Signore per mezzo di Mosè.</p>
<p class="C10 V1">Allora il Signore disse a Mosè: «Va' dal faraone, perché io ho reso irremovibile il suo cuore e il cuore dei suoi ministri, per operare questi miei prodigi in mezzo a loro</p>
<p class="C10 V2">e perché tu possa raccontare e fissare nella memoria di tuo figlio e di tuo nipote come io ho trattato gli Egiziani e i segni che ho compiuti in mezzo a loro e così saprete che io sono il Signore!».</p>
<p class="C10 V3">Mosè e Aronne entrarono dal faraone e gli dissero: «Dice il Signore, il Dio degli Ebrei: Fino a quando rifiuterai di piegarti davanti a me? Lascia partire il mio popolo, perché mi possa servire.</p>
<p class="C10 V4">Se tu rifiuti di lasciar partire il mio popolo, ecco io manderò da domani le cavallette sul tuo territorio.</p>
<p class="C10 V5">Esse copriranno il paese, così da non potersi più vedere il suolo: divoreranno ciò che è rimasto, che vi è stato lasciato dalla grandine, e divoreranno ogni albero che germoglia nella vostra campagna.</p>
<p class="C10 V6">Riempiranno le tue case, le case di tutti i tuoi ministri e le case di tutti gli Egiziani, cosa che non videro i tuoi padri, né i padri dei tuoi padri, da quando furono su questo suolo fino ad oggi!». Poi voltarono le spalle e uscirono dalla presenza del faraone.</p>
<p class="C10 V7">I ministri del faraone gli dissero: «Fino a quando costui resterà tra noi come una trappola? Lascia partire questa gente perché serva il Signore suo Dio! Non sai ancora che l'Egitto va in rovina?».</p>
<p class="C10 V8">Mosè e Aronne furono richiamati presso il faraone, che disse loro: «Andate, servite il Signore, vostro Dio! Ma chi sono quelli che devono partire?».</p>
<p class="C10 V9">Mosè disse: «Andremo con i nostri giovani e i nostri vecchi, con i figli e le figlie, con il nostro bestiame e le nostre greggi perché per noi è una festa del Signore».</p>
<p class="C10 V10">Rispose: «Il Signore sia con voi, come io intendo lasciar partire voi e i vostri bambini! Ma badate che voi avete di mira un progetto malvagio.</p>
<p class="C10 V11">Così non va! Partite voi uomini e servite il Signore, se davvero voi cercate questo!». Li allontanarono dal faraone.</p>
<p class="C10 V12">Allora il Signore disse a Mosè: «Stendi la mano sul paese d'Egitto per mandare le cavallette: assalgano il paese d'Egitto e mangino ogni erba di quanto la grandine ha risparmiato!».</p>
<p class="C10 V13">Mosè stese il bastone sul paese di Egitto e il Signore diresse sul paese un vento d'oriente per tutto quel giorno e tutta la notte. Quando fu mattina, il vento di oriente aveva portato le cavallette.</p>
<p class="C10 V14">Le cavallette assalirono tutto il paese d'Egitto e vennero a posarsi in tutto il territorio d'Egitto. Fu una cosa molto grave: tante non ve n'erano mai state prima, né vi furono in seguito.</p>
<p class="C10 V15">Esse coprirono tutto il paese, così che il paese ne fu oscurato; divorarono ogni erba della terra e ogni frutto d'albero che la grandine aveva risparmiato: nulla di verde rimase sugli alberi e delle erbe dei campi in tutto il paese di Egitto.</p>
<p class="C10 V16">Il faraone allora convocò in fretta Mosè e Aronne e disse: «Ho peccato contro il Signore, vostro Dio, e contro di voi.</p>
<p class="C10 V17">Ma ora perdonate il mio peccato anche questa volta e pregate il Signore vostro Dio perché almeno allontani da me questa morte!».</p>
<p class="C10 V18">Egli si allontanò dal faraone e pregò il Signore.</p>
<p class="C10 V19">Il Signore cambiò la direzione del vento e lo fece soffiare dal mare con grande forza: esso portò via le cavallette e le abbattè nel Mare Rosso; neppure una cavalletta rimase in tutto il territorio di Egitto.</p>
<p class="C10 V20">Ma il Signore rese ostinato il cuore del faraone, il quale non lasciò partire gli Israeliti.</p>
<p class="C10 V21">Poi il Signore disse a Mosè: «Stendi la mano verso il cielo: verranno tenebre sul paese di Egitto, tali che si potranno palpare!».</p>
<p class="C10 V22">Mosè stese la mano verso il cielo: vennero dense tenebre su tutto il paese d'Egitto, per tre giorni.</p>
<p class="C10 V23">Non si vedevano più l'un l'altro e per tre giorni nessuno si potè muovere dal suo posto. Ma per tutti gli Israeliti vi era luce là dove abitavano.</p>
<p class="C10 V24">Allora il faraone convocò Mosè e disse: «Partite, servite il Signore! Solo rimanga il vostro bestiame minuto e grosso! Anche i vostri bambini potranno partire con voi».</p>
<p class="C10 V25">Rispose Mosè: «Anche tu metterai a nostra disposizione sacrifici e olocausti e noi li offriremo al Signore nostro Dio.</p>
<p class="C10 V26">Anche il nostro bestiame partirà con noi: neppure un'unghia ne resterà qui. Perché da esso noi dobbiamo prelevare le vittime per servire il Signore, nostro Dio, e noi non sapremo come servire il Signore finché non saremo arrivati in quel luogo».</p>
<p class="C10 V27">Ma il Signore rese ostinato il cuore del faraone, il quale non volle lasciarli partire.</p>
<p class="C10 V28">Gli rispose dunque il faraone: «Vattene da me! Guardati dal ricomparire davanti a me, perché quando tu rivedrai la mia faccia morirai».</p>
<p class="C10 V29">Mosè disse: «Hai parlato bene: non vedrò più la tua faccia!».</p>
<p class="C11 V1">Il Signore disse a Mosè: «Ancora una piaga manderò contro il faraone e l'Egitto; dopo, egli vi lascerà partire di qui. Vi lascerà partire senza restrizione, anzi vi caccerà via di qui.</p>
<p class="C11 V2">Di' dunque al popolo, che ciascuno dal suo vicino e ciascuna dalla sua vicina si facciano dare oggetti d'argento e oggetti d'oro».</p>
<p class="C11 V3">Ora il Signore fece sì che il popolo trovasse favore agli occhi degli Egiziani. Inoltre Mosè era un uomo assai considerato nel paese d'Egitto, agli occhi dei ministri del faraone e del popolo.</p>
<p class="C11 V4">Mosè riferì: «Dice il Signore: Verso la metà della notte io uscirò attraverso l'Egitto:</p>
<p class="C11 V5">morirà ogni primogenito nel paese di Egitto, dal primogenito del faraone che siede sul trono fino al primogenito della schiava che sta dietro la mola, e ogni primogenito del bestiame.</p>
<p class="C11 V6">Un grande grido si alzerà in tutto il paese di Egitto, quale non vi fu mai e quale non si ripeterà mai più.</p>
<p class="C11 V7">Ma contro tutti gli Israeliti neppure un cane punterà la lingua, né contro uomini, né contro bestie, perché sappiate che il Signore fa distinzione tra l'Egitto e Israele.</p>
<p class="C11 V8">Tutti questi tuoi servi scenderanno a me e si prostreranno davanti a me, dicendo: Esci tu e tutto il popolo che ti segue! Dopo, io uscirò!». Mosè acceso di collera, si allontanò dal faraone.</p>
<p class="C11 V9">Il Signore aveva appunto detto a Mosè: «Il faraone non vi ascolterà, perché si moltiplichino i miei prodigi nel paese d'Egitto».</p>
<p class="C11 V10">Mosè e Aronne avevano fatto tutti questi prodigi davanti al faraone; ma il Signore aveva reso ostinato il cuore del faraone, il quale non lasciò partire gli Israeliti dal suo paese.</p>
<p class="C12 V1">Il Signore disse a Mosè e ad Aronne nel paese d'Egitto:</p>
<p class="C12 V2">«Questo mese sarà per voi l'inizio dei mesi, sarà per voi il primo mese dell'anno.</p>
<p class="C12 V3">Parlate a tutta la comunità di Israele e dite: Il dieci di questo mese ciascuno si procuri un agnello per famiglia, un agnello per casa.</p>
<p class="C12 V4">Se la famiglia fosse troppo piccola per consumare un agnello, si assocerà al suo vicino, al più prossimo della casa, secondo il numero delle persone; calcolerete come dovrà essere l'agnello, secondo quanto ciascuno può mangiarne.</p>
<p class="C12 V5">Il vostro agnello sia senza difetto, maschio, nato nell'anno; potrete sceglierlo tra le pecore o tra le capre</p>
<p class="C12 V6">e lo serberete fino al quattordici di questo mese: allora tutta l'assemblea della comunità d'Israele lo immolerà al tramonto.</p>
<p class="C12 V7">Preso un po' del suo sangue, lo porranno sui due stipiti e sull'architrave delle case, in cui lo dovranno mangiare.</p>
<p class="C12 V8">In quella notte ne mangeranno la carne arrostita al fuoco; la mangeranno con azzimi e con erbe amare.</p>
<p class="C12 V9">Non lo mangerete crudo, né bollito nell'acqua, ma solo arrostito al fuoco con la testa, le gambe e le viscere.</p>
<p class="C12 V10">Non ne dovete far avanzare fino al mattino: quello che al mattino sarà avanzato lo brucerete nel fuoco.</p>
<p class="C12 V11">Ecco in qual modo lo mangerete: con i fianchi cinti, i sandali ai piedi, il bastone in mano; lo mangerete in fretta. È la pasqua del Signore!</p>
<p class="C12 V12">In quella notte io passerò per il paese d'Egitto e colpirò ogni primogenito nel paese d'Egitto, uomo o bestia; così farò giustizia di tutti gli dèi dell'Egitto. Io sono il Signore!</p>
<p class="C12 V13">Il sangue sulle vostre case sarà il segno che voi siete dentro: io vedrò il sangue e passerò oltre, non vi sarà per voi flagello di sterminio, quando io colpirò il paese d'Egitto.</p>
<p class="C12 V14">Questo giorno sarà per voi un memoriale; lo celebrerete come festa del Signore: di generazione in generazione, lo celebrerete come un rito perenne.</p>
<p class="C12 V15">Per sette giorni voi mangerete azzimi. Già dal primo giorno farete sparire il lievito dalle vostre case, perché chiunque mangerà del lievitato dal giorno primo al giorno settimo, quella persona sarà eliminata da Israele.</p>
<p class="C12 V16">Nel primo giorno avrete una convocazione sacra; nel settimo giorno una convocazione sacra: durante questi giorni non si farà alcun lavoro; potrà esser preparato solo ciò che deve essere mangiato da ogni persona.</p>
<p class="C12 V17">Osservate gli azzimi, perché in questo stesso giorno io ho fatto uscire le vostre schiere dal paese d'Egitto; osserverete questo giorno di generazione in generazione come rito perenne.</p>
<p class="C12 V18">Nel primo mese, il giorno quattordici del mese, alla sera, voi mangerete azzimi fino al ventuno del mese, alla sera.</p>
<p class="C12 V19">Per sette giorni non si troverà lievito nelle vostre case, perché chiunque mangerà del lievito, sarà eliminato dalla comunità di Israele, forestiero o nativo del paese.</p>
<p class="C12 V20">Non mangerete nulla di lievitato; in tutte le vostre dimore mangerete azzimi».</p>
<p class="C12 V21">Mosè convocò tutti gli anziani d'Israele e disse loro: «Andate a procurarvi un capo di bestiame minuto per ogni vostra famiglia e immolate la pasqua.</p>
<p class="C12 V22">Prenderete un fascio di issòpo, lo intingerete nel sangue che sarà nel catino e spruzzerete l'architrave e gli stipiti con il sangue del catino. Nessuno di voi uscirà dalla porta della sua casa fino al mattino.</p>
<p class="C12 V23">Il Signore passerà per colpire l'Egitto, vedrà il sangue sull'architrave e sugli stipiti: allora il Signore passerà oltre la porta e non permetterà allo sterminatore di entrare nella vostra casa per colpire.</p>
<p class="C12 V24">Voi osserverete questo comando come un rito fissato per te e per i tuoi figli per sempre.</p>
<p class="C12 V25">Quando poi sarete entrati nel paese che il Signore vi darà, come ha promesso, osserverete questo rito.</p>
<p class="C12 V26">Allora i vostri figli vi chiederanno: Che significa questo atto di culto?</p>
<p class="C12 V27">Voi direte loro: È il sacrificio della pasqua per il Signore, il quale è passato oltre le case degli Israeliti in Egitto, quando colpì l'Egitto e salvò le nostre case». Il popolo si inginocchiò e si prostrò.</p>
<p class="C12 V28">Poi gli Israeliti se ne andarono ed eseguirono ciò che il Signore aveva ordinato a Mosè e ad Aronne; in tal modo essi fecero.</p>
<p class="C12 V29">A mezzanotte il Signore percosse ogni primogenito nel paese d'Egitto, dal primogenito del faraone che siede sul trono fino al primogenito del prigioniero nel carcere sotterraneo, e tutti i primogeniti del bestiame.</p>
<p class="C12 V30">Si alzò il faraone nella notte e con lui i suoi ministri e tutti gli Egiziani; un grande grido scoppiò in Egitto, perché non c'era casa dove non ci fosse un morto!</p>
<p class="C12 V31">Il faraone convocò Mosè e Aronne nella notte e disse: «Alzatevi e abbandonate il mio popolo, voi e gli Israeliti! Andate a servire il Signore come avete detto.</p>
<p class="C12 V32">Prendete anche il vostro bestiame e le vostre greggi, come avete detto, e partite! Benedite anche me!».</p>
<p class="C12 V33">Gli Egiziani fecero pressione sul popolo, affrettandosi a mandarli via dal paese, perché dicevano: «Stiamo per morire tutti!».</p>
<p class="C12 V34">Il popolo portò con sé la pasta prima che fosse lievitata, recando sulle spalle le madie avvolte nei mantelli.</p>
<p class="C12 V35">Gli Israeliti eseguirono l'ordine di Mosè e si fecero dare dagli Egiziani oggetti d'argento e d'oro e vesti.</p>
<p class="C12 V36">Il Signore fece sì che il popolo trovasse favore agli occhi degli Egiziani, i quali annuirono alle loro richieste. Così essi spogliarono gli Egiziani.</p>
<p class="C12 V37">Gli Israeliti partirono da Ramses alla volta di Succot, in numero di seicentomila uomini capaci di camminare, senza contare i bambini.</p>
<p class="C12 V38">Inoltre una grande massa di gente promiscua partì con loro e insieme greggi e armenti in gran numero.</p>
<p class="C12 V39">Fecero cuocere la pasta che avevano portata dall'Egitto in forma di focacce azzime, perché non era lievitata: erano infatti stati scacciati dall'Egitto e non avevano potuto indugiare; neppure si erano procurati provviste per il viaggio.</p>
<p class="C12 V40">Il tempo durante il quale gli Israeliti abitarono in Egitto fu di quattrocentotrent'anni.</p>
<p class="C12 V41">Al termine dei quattrocentotrent'anni, proprio in quel giorno, tutte le schiere del Signore uscirono dal paese d'Egitto.</p>
<p class="C12 V42">Notte di veglia fu questa per il Signore per farli uscire dal paese d'Egitto. Questa sarà una notte di veglia in onore del Signore per tutti gli Israeliti, di generazione in generazione.</p>
<p class="C12 V43">Il Signore disse a Mosè e ad Aronne: «Questo è il rito della pasqua: nessun straniero ne deve mangiare.</p>
<p class="C12 V44">Quanto a ogni schiavo acquistato con denaro, lo circonciderai e allora ne potrà mangiare.</p>
<p class="C12 V45">L'avventizio e il mercenario non ne mangeranno.</p>
<p class="C12 V46">In una sola casa si mangerà: non ne porterai la carne fuori di casa; non ne spezzerete alcun osso.</p>
<p class="C12 V47">Tutta la comunità d'Israele la celebrerà.</p>
<p class="C12 V48">Se un forestiero è domiciliato presso di te e vuol celebrare la pasqua del Signore, sia circonciso ogni suo maschio: allora si accosterà per celebrarla e sarà come un nativo del paese. Ma nessun non circonciso ne deve mangiare.</p>
<p class="C12 V49">Vi sarà una sola legge per il nativo e per il forestiero, che è domiciliato in mezzo a voi».</p>
<p class="C12 V50">Tutti gli Israeliti fecero così; come il Signore aveva ordinato a Mosè e ad Aronne, in tal modo operarono.</p>
<p class="C12 V51">Proprio in quel giorno il Signore fece uscire gli Israeliti dal paese d'Egitto, ordinati secondo le loro schiere.</p>
<p class="C13 V1">Il Signore disse a Mosè:</p>
<p class="C13 V2">«Consacrami ogni primogenito, il primo parto di ogni madre tra gli Israeliti - di uomini o di animali -: esso appartiene a me».</p>
<p class="C13 V3">Mosè disse al popolo: «Ricordati di questo giorno, nel quale siete usciti dall'Egitto, dalla condizione servile, perché con mano potente il Signore vi ha fatti uscire di là: non si mangi ciò che è lievitato.</p>
<p class="C13 V4">Oggi voi uscite nel mese di Abib.</p>
<p class="C13 V5">Quando il Signore ti avrà fatto entrare nel paese del Cananeo, dell'Hittita, dell'Amorreo, dell'Eveo e del Gebuseo, che ha giurato ai tuoi padri di dare a te, terra dove scorre latte e miele, allora tu compirai questo rito in questo mese.</p>
<p class="C13 V6">Per sette giorni mangerai azzimi. Nel settimo vi sarà una festa in onore del Signore.</p>
<p class="C13 V7">Nei sette giorni si mangeranno azzimi e non ci sarà presso di te ciò che è lievitato; non ci sarà presso di te il lievito, entro tutti i tuoi confini.</p>
<p class="C13 V8">In quel giorno tu istruirai tuo figlio: È a causa di quanto ha fatto il Signore per me, quando sono uscito dall'Egitto.</p>
<p class="C13 V9">Sarà per te segno sulla tua mano e ricordo fra i tuoi occhi, perché la legge del Signore sia sulla tua bocca. Con mano potente infatti il Signore ti ha fatto uscire dall'Egitto.</p>
<p class="C13 V10">Osserverai questo rito alla sua ricorrenza ogni anno.</p>
<p class="C13 V11">Quando il Signore ti avrà fatto entrare nel paese del Cananeo, come ha giurato a te e ai tuoi padri, e te lo avrà dato in possesso,</p>
<p class="C13 V12">tu riserverai per il Signore ogni primogenito del seno materno; ogni primo parto del bestiame, se di sesso maschile, appartiene al Signore.</p>
<p class="C13 V13">Riscatterai ogni primo parto dell'asino mediante un capo di bestiame minuto; se non lo riscatti, gli spaccherai la nuca. Riscatterai ogni primogenito dell'uomo tra i tuoi figli.</p>
<p class="C13 V14">Quando tuo figlio domani ti chiederà: Che significa ciò?, tu gli risponderai: Con braccio potente il Signore ci ha fatti uscire dall'Egitto, dalla condizione servile.</p>
<p class="C13 V15">Poiché il faraone si ostinava a non lasciarci partire, il Signore ha ucciso ogni primogenito nel paese d'Egitto, i primogeniti degli uomini e i primogeniti del bestiame. Per questo io sacrifico al Signore ogni primo frutto del seno materno, se di sesso maschile, e riscatto ogni primogenito dei miei figli.</p>
<p class="C13 V16">Questo sarà un segno sulla tua mano, sarà un ornamento fra i tuoi occhi, per ricordare che con braccio potente il Signore ci ha fatti uscire dall'Egitto».</p>
<p class="C13 V17">Quando il faraone lasciò partire il popolo, Dio non lo condusse per la strada del paese dei Filistei, benché fosse più corta, perché Dio pensava: «Altrimenti il popolo, vedendo imminente la guerra, potrebbe pentirsi e tornare in Egitto».</p>
<p class="C13 V18">Dio guidò il popolo per la strada del deserto verso il Mare Rosso. Gli Israeliti, ben armati uscivano dal paese d'Egitto.</p>
<p class="C13 V19">Mosè prese con sé le ossa di Giuseppe, perché questi aveva fatto giurare solennemente gli Israeliti: «Dio, certo, verrà a visitarvi; voi allora vi porterete via le mie ossa».</p>
<p class="C13 V20">Partirono da Succot e si accamparono a Etam, sul limite del deserto.</p>
<p class="C13 V21">Il Signore marciava alla loro testa di giorno con una colonna di nube, per guidarli sulla via da percorrere, e di notte con una colonna di fuoco per far loro luce, così che potessero viaggiare giorno e notte.</p>
<p class="C13 V22">Di giorno la colonna di nube non si ritirava mai dalla vista del popolo, né la colonna di fuoco durante la notte.</p>
<p class="C14 V1">Il Signore disse a Mosè:</p>
<p class="C14 V2">«Comanda agli Israeliti che tornino indietro e si accampino davanti a Pi-Achirot, tra Migdol e il mare, davanti a Baal-Zefon; di fronte ad esso vi accamperete presso il mare.</p>
<p class="C14 V3">Il faraone penserà degli Israeliti: Vanno errando per il paese; il deserto li ha bloccati!</p>
<p class="C14 V4">Io renderò ostinato il cuore del faraone ed egli li inseguirà; io dimostrerò la mia gloria contro il faraone e tutto il suo esercito, così gli Egiziani sapranno che io sono il Signore!». Essi fecero in tal modo.</p>
<p class="C14 V5">Quando fu riferito al re d'Egitto che il popolo era fuggito, il cuore del faraone e dei suoi ministri si rivolse contro il popolo. Dissero: «Che abbiamo fatto, lasciando partire Israele, così che più non ci serva!».</p>
<p class="C14 V6">Attaccò allora il cocchio e prese con sé i suoi soldati.</p>
<p class="C14 V7">Prese poi seicento carri scelti e tutti i carri di Egitto con i combattenti sopra ciascuno di essi.</p>
<p class="C14 V8">Il Signore rese ostinato il cuore del faraone, re di Egitto, il quale inseguì gli Israeliti mentre gli Israeliti uscivano a mano alzata.</p>
<p class="C14 V9">Gli Egiziani li inseguirono e li raggiunsero, mentre essi stavano accampati presso il mare: tutti i cavalli e i carri del faraone, i suoi cavalieri e il suo esercito si trovarono presso Pi-Achirot, davanti a Baal-Zefon.</p>
<p class="C14 V10">Quando il faraone fu vicino, gli Israeliti alzarono gli occhi: ecco, gli Egiziani muovevano il campo dietro di loro! Allora gli Israeliti ebbero grande paura e gridarono al Signore.</p>
<p class="C14 V11">Poi dissero a Mosè: «Forse perché non c'erano sepolcri in Egitto ci hai portati a morire nel deserto? Che hai fatto, portandoci fuori dall'Egitto?</p>
<p class="C14 V12">Non ti dicevamo in Egitto: Lasciaci stare e serviremo gli Egiziani, perché è meglio per noi servire l'Egitto che morire nel deserto?».</p>
<p class="C14 V13">Mosè rispose: «Non abbiate paura! Siate forti e vedrete la salvezza che il Signore oggi opera per voi; perché gli Egiziani che voi oggi vedete, non li rivedrete mai più!</p>
<p class="C14 V14">Il Signore combatterà per voi, e voi starete tranquilli».</p>
<p class="C14 V15">Il Signore disse a Mosè: «Perché gridi verso di me? Ordina agli Israeliti di riprendere il cammino.</p>
<p class="C14 V16">Tu intanto alza il bastone, stendi la mano sul mare e dividilo, perché gli Israeliti entrino nel mare all'asciutto.</p>
<p class="C14 V17">Ecco io rendo ostinato il cuore degli Egiziani, così che entrino dietro di loro e io dimostri la mia gloria sul faraone e tutto il suo esercito, sui suoi carri e sui suoi cavalieri.</p>
<p class="C14 V18">Gli Egiziani sapranno che io sono il Signore, quando dimostrerò la mia gloria contro il faraone, i suoi carri e i suoi cavalieri».</p>
<p class="C14 V19">L'angelo di Dio, che precedeva l'accampamento d'Israele, cambiò posto e passò indietro. Anche la colonna di nube si mosse e dal davanti passò indietro.</p>
<p class="C14 V20">Venne così a trovarsi tra l'accampamento degli Egiziani e quello d'Israele. Ora la nube era tenebrosa per gli uni, mentre per gli altri illuminava la notte; così gli uni non poterono avvicinarsi agli altri durante tutta la notte.</p>
<p class="C14 V21">Allora Mosè stese la mano sul mare. E il Signore, durante tutta la notte, risospinse il mare con un forte vento d'oriente, rendendolo asciutto; le acque si divisero.</p>
<p class="C14 V22">Gli Israeliti entrarono nel mare asciutto, mentre le acque erano per loro una muraglia a destra e a sinistra.</p>
<p class="C14 V23">Gli Egiziani li inseguirono con tutti i cavalli del faraone, i suoi carri e i suoi cavalieri, entrando dietro di loro in mezzo al mare.</p>
<p class="C14 V24">Ma alla veglia del mattino il Signore dalla colonna di fuoco e di nube gettò uno sguardo sul campo degli Egiziani e lo mise in rotta.</p>
<p class="C14 V25">Frenò le ruote dei loro carri, così che a stento riuscivano a spingerle. Allora gli Egiziani dissero: «Fuggiamo di fronte a Israele, perché il Signore combatte per loro contro gli Egiziani!».</p>
<p class="C14 V26">Il Signore disse a Mosè: «Stendi la mano sul mare: le acque si riversino sugli Egiziani, sui loro carri e i loro cavalieri».</p>
<p class="C14 V27">Mosè stese la mano sul mare e il mare, sul far del mattino, tornò al suo livello consueto, mentre gli Egiziani, fuggendo, gli si dirigevano contro. Il Signore li travolse così in mezzo al mare.</p>
<p class="C14 V28">Le acque ritornarono e sommersero i carri e i cavalieri di tutto l'esercito del faraone, che erano entrati nel mare dietro a Israele: non ne scampò neppure uno.</p>
<p class="C14 V29">Invece gli Israeliti avevano camminato sull'asciutto in mezzo al mare, mentre le acque erano per loro una muraglia a destra e a sinistra.</p>
<p class="C14 V30">In quel giorno il Signore salvò Israele dalla mano degli Egiziani e Israele vide gli Egiziani morti sulla riva del mare;</p>
<p class="C14 V31">Israele vide la mano potente con la quale il Signore aveva agito contro l'Egitto e il popolo temette il Signore e credette in lui e nel suo servo Mosè.</p>
<p class="C15 V1">Allora Mosè e gli Israeliti cantarono questo canto al Signore e dissero: «Voglio cantare in onore del Signore: perché ha mirabilmente trionfato, ha gettato in mare cavallo e cavaliere.</p>
<p class="C15 V2">Mia forza e mio canto è il Signore, egli mi ha salvato. È il mio Dio e lo voglio lodare, è il Dio di mio padre e lo voglio esaltare!</p>
<p class="C15 V3">Il Signore è prode in guerra, si chiama Signore.</p>
<p class="C15 V4">I carri del faraone e il suo esercito ha gettato nel mare e i suoi combattenti scelti furono sommersi nel Mare Rosso.</p>
<p class="C15 V5">Gli abissi li ricoprirono, sprofondarono come pietra.</p>
<p class="C15 V6">La tua destra, Signore, terribile per la potenza, la tua destra, Signore, annienta il nemico;</p>
<p class="C15 V7">con sublime grandezza abbatti i tuoi avversari, scateni il tuo furore che li divora come paglia.</p>
<p class="C15 V8">Al soffio della tua ira si accumularono le acque, si alzarono le onde come un argine, si rappresero gli abissi in fondo al mare.</p>
<p class="C15 V9">Il nemico aveva detto: Inseguirò, raggiungerò, spartirò il bottino, se ne sazierà la mia brama; sfodererò la spada, li conquisterà la mia mano!</p>
<p class="C15 V10">Soffiasti con il tuo alito: il mare li coprì, sprofondarono come piombo in acque profonde.</p>
<p class="C15 V11">Chi è come te fra gli dèi, Signore? Chi è come te, maestoso in santità, tremendo nelle imprese, operatore di prodigi?</p>
<p class="C15 V12">Stendesti la destra: la terra li inghiottì.</p>
<p class="C15 V13">Guidasti con il tuo favore questo popolo che hai riscattato, lo conducesti con forza alla tua santa dimora.</p>
<p class="C15 V14">Hanno udito i popoli e tremano; dolore incolse gli abitanti della Filistea.</p>
<p class="C15 V15">Già si spaventano i capi di Edom, i potenti di Moab li prende il timore; tremano tutti gli abitanti di Canaan.</p>
<p class="C15 V16">Piombano sopra di loro la paura e il terrore; per la potenza del tuo braccio restano immobili come pietra, finché sia passato il tuo popolo, Signore, finché sia passato questo tuo popolo che ti sei acquistato.</p>
<p class="C15 V17">Lo fai entrare e lo pianti sul monte della tua eredità, luogo che per tua sede, Signore, hai preparato, santuario che le tue mani, Signore, hanno fondato.</p>
<p class="C15 V18">Il Signore regna in eterno e per sempre!».</p>
<p class="C15 V19">Quando infatti i cavalli del faraone, i suoi carri e i suoi cavalieri furono entrati nel mare, il Signore fece tornare sopra di essi le acque del mare, mentre gli Israeliti avevano camminato sull'asciutto in mezzo al mare.</p>
<p class="C15 V20">Allora Maria, la profetessa, sorella di Aronne, prese in mano un timpano: dietro a lei uscirono le donne con i timpani, formando cori di danze.</p>
<p class="C15 V21">Maria fece loro cantare il ritornello: «Cantate al Signore perché ha mirabilmente trionfato: ha gettato in mare cavallo e cavaliere!».</p>
<p class="C15 V22">Mosè fece levare l'accampamento di Israele dal Mare Rosso ed essi avanzarono verso il deserto di Sur. Camminarono tre giorni nel deserto e non trovarono acqua.</p>
<p class="C15 V23">Arrivarono a Mara, ma non potevano bere le acque di Mara, perché erano amare. Per questo erano state chiamate Mara.</p>
<p class="C15 V24">Allora il popolo mormorò contro Mosè: «Che berremo?».</p>
<p class="C15 V25">Egli invocò il Signore, il quale gli indicò un legno. Lo gettò nell'acqua e l'acqua divenne dolce. In quel luogo il Signore impose al popolo una legge e un diritto; in quel luogo lo mise alla prova.</p>
<p class="C15 V26">Disse: «Se tu ascolterai la voce del Signore tuo Dio e farai ciò che è retto ai suoi occhi, se tu presterai orecchio ai suoi ordini e osserverai tutte le sue leggi, io non t'infliggerò nessuna delle infermità che ho inflitte agli Egiziani, perché io sono il Signore, colui che ti guarisce!».</p>
<p class="C15 V27">Poi arrivarono a Elim, dove sono dodici sorgenti di acqua e settanta palme. Qui si accamparono presso l'acqua.</p>
<p class="C16 V1">Levarono l'accampamento da Elim e tutta la comunità degli Israeliti arrivò al deserto di Sin, che si trova tra Elim e il Sinai, il quindici del secondo mese dopo la loro uscita dal paese d'Egitto.</p>
<p class="C16 V2">Nel deserto tutta la comunità degli Israeliti mormorò contro Mosè e contro Aronne.</p>
<p class="C16 V3">Gli Israeliti dissero loro: «Fossimo morti per mano del Signore nel paese d'Egitto, quando eravamo seduti presso la pentola della carne, mangiando pane a sazietà! Invece ci avete fatti uscire in questo deserto per far morire di fame tutta questa moltitudine».</p>
<p class="C16 V4">Allora il Signore disse a Mosè: «Ecco, io sto per far piovere pane dal cielo per voi: il popolo uscirà a raccoglierne ogni giorno la razione di un giorno, perché io lo metta alla prova, per vedere se cammina secondo la mia legge o no.</p>
<p class="C16 V5">Ma il sesto giorno, quando prepareranno quello che dovranno portare a casa, sarà il doppio di ciò che raccoglieranno ogni altro giorno».</p>
<p class="C16 V6">Mosè e Aronne dissero a tutti gli Israeliti: «Questa sera saprete che il Signore vi ha fatti uscire dal paese d'Egitto;</p>
<p class="C16 V7">domani mattina vedrete la Gloria del Signore; poiché egli ha inteso le vostre mormorazioni contro di lui. Noi infatti che cosa siamo, perché mormoriate contro di noi?».</p>
<p class="C16 V8">Mosè disse: «Quando il Signore vi darà alla sera la carne da mangiare e alla mattina il pane a sazietà, sarà perché il Signore ha inteso le mormorazioni, con le quali mormorate contro di lui. Noi infatti che cosa siamo? Non contro di noi vanno le vostre mormorazioni, ma contro il Signore».</p>
<p class="C16 V9">Mosè disse ad Aronne: «Da' questo comando a tutta la comunità degli Israeliti: Avvicinatevi alla presenza del Signore, perché egli ha inteso le vostre mormorazioni!».</p>
<p class="C16 V10">Ora mentre Aronne parlava a tutta la comunità degli Israeliti, essi si voltarono verso il deserto: ed ecco la Gloria del Signore apparve nella nube.</p>
<p class="C16 V11">Il Signore disse a Mosè:</p>
<p class="C16 V12">«Ho inteso la mormorazione degli Israeliti. Parla loro così: Al tramonto mangerete carne e alla mattina vi sazierete di pane; saprete che io sono il Signore vostro Dio».</p>
<p class="C16 V13">Ora alla sera le quaglie salirono e coprirono l'accampamento; al mattino vi era uno strato di rugiada intorno all'accampamento.</p>
<p class="C16 V14">Poi lo strato di rugiada svanì ed ecco sulla superficie del deserto vi era una cosa minuta e granulosa, minuta come è la brina sulla terra.</p>
<p class="C16 V15">Gli Israeliti la videro e si dissero l'un l'altro: «Man hu: che cos'è?», perché non sapevano che cosa fosse. Mosè disse loro: «È il pane che il Signore vi ha dato in cibo.</p>
<p class="C16 V16">Ecco che cosa comanda il Signore: Raccoglietene quanto ciascuno può mangiarne, un omer a testa, secondo il numero delle persone con voi. Ne prenderete ciascuno per quelli della propria tenda».</p>
<p class="C16 V17">Così fecero gli Israeliti. Ne raccolsero chi molto chi poco.</p>
<p class="C16 V18">Si misurò con l'omer: colui che ne aveva preso di più, non ne aveva di troppo, colui che ne aveva preso di meno non ne mancava: avevano raccolto secondo quanto ciascuno poteva mangiarne.</p>
<p class="C16 V19">Poi Mosè disse loro: «Nessuno ne faccia avanzare fino al mattino».</p>
<p class="C16 V20">Essi non obbedirono a Mosè e alcuni ne conservarono fino al mattino; ma vi si generarono vermi e imputridì. Mosè si irritò contro di loro.</p>
<p class="C16 V21">Essi dunque ne raccoglievano ogni mattina secondo quanto ciascuno mangiava; quando il sole cominciava a scaldare, si scioglieva.</p>
<p class="C16 V22">Nel sesto giorno essi raccolsero il doppio di quel pane, due omer a testa. Allora tutti i principi della comunità vennero ad informare Mosè.</p>
<p class="C16 V23">E disse loro: «È appunto ciò che ha detto il Signore: Domani è sabato, riposo assoluto consacrato al Signore. Ciò che avete da cuocere, cuocetelo; ciò che avete da bollire, bollitelo; quanto avanza, tenetelo in serbo fino a domani mattina».</p>
<p class="C16 V24">Essi lo misero in serbo fino al mattino, come aveva ordinato Mosè, e non imputridì, né vi si trovarono vermi.</p>
<p class="C16 V25">Disse Mosè: «Mangiatelo oggi, perché è sabato in onore del Signore: oggi non lo troverete nella campagna.</p>
<p class="C16 V26">Sei giorni lo raccoglierete, ma il settimo giorno è sabato: non ve ne sarà».</p>
<p class="C16 V27">Nel settimo giorno alcuni del popolo uscirono per raccoglierne, ma non ne trovarono.</p>
<p class="C16 V28">Disse allora il Signore a Mosè: «Fino a quando rifiuterete di osservare i miei ordini e le mie leggi?</p>
<p class="C16 V29">Vedete che il Signore vi ha dato il sabato! Per questo egli vi dà al sesto giorno il pane per due giorni. Restate ciascuno al proprio posto! Nel settimo giorno nessuno esca dal luogo dove si trova».</p>
<p class="C16 V30">Il popolo dunque riposò nel settimo giorno.</p>
<p class="C16 V31">La casa d'Israele la chiamò manna. Era simile al seme del coriandolo e bianca; aveva il sapore di una focaccia con miele.</p>
<p class="C16 V32">Mosè disse: «Questo ha ordinato il Signore: Riempitene un omer e conservatelo per i vostri discendenti, perché vedano il pane che vi ho dato da mangiare nel deserto, quando vi ho fatti uscire dal paese d'Egitto».</p>
<p class="C16 V33">Mosè disse quindi ad Aronne: «Prendi un'urna e mettici un omer completo di manna; deponila davanti al Signore e conservala per i vostri discendenti».</p>
<p class="C16 V34">Secondo quanto il Signore aveva ordinato a Mosè, Aronne la depose per conservarla davanti alla Testimonianza.</p>
<p class="C16 V35">Gli Israeliti mangiarono la manna per quarant'anni, fino al loro arrivo in una terra abitata, mangiarono cioè la manna finché furono arrivati ai confini del paese di Canaan.</p>
<p class="C16 V36">L'omer è la decima parte di un efa.</p>
<p class="C17 V1">Tutta la comunità degli Israeliti levò l'accampamento dal deserto di Sin, secondo l'ordine che il Signore dava di tappa in tappa, e si accampò a Refidim. Ma non c'era acqua da bere per il popolo.</p>
<p class="C17 V2">Il popolo protestò contro Mosè: «Dateci acqua da bere!». Mosè disse loro: «Perché protestate con me? Perché mettete alla prova il Signore?».</p>
<p class="C17 V3">In quel luogo dunque il popolo soffriva la sete per mancanza di acqua; il popolo mormorò contro Mosè e disse: «Perché ci hai fatti uscire dall'Egitto per far morire di sete noi, i nostri figli e il nostro bestiame?».</p>
<p class="C17 V4">Allora Mosè invocò l'aiuto del Signore, dicendo: «Che farò io per questo popolo? Ancora un poco e mi lapideranno!».</p>
<p class="C17 V5">Il Signore disse a Mosè: «Passa davanti al popolo e prendi con te alcuni anziani di Israele. Prendi in mano il bastone con cui hai percosso il Nilo, e va'!</p>
<p class="C17 V6">Ecco, io starò davanti a te sulla roccia, sull'Oreb; tu batterai sulla roccia: ne uscirà acqua e il popolo berrà». Mosè così fece sotto gli occhi degli anziani d'Israele.</p>
<p class="C17 V7">Si chiamò quel luogo Massa e Meriba, a causa della protesta degli Israeliti e perché misero alla prova il Signore, dicendo: «Il Signore è in mezzo a noi sì o no?».</p>
<p class="C17 V8">Allora Amalek venne a combattere contro Israele a Refidim.</p>
<p class="C17 V9">Mosè disse a Giosuè: «Scegli per noi alcuni uomini ed esci in battaglia contro Amalek. Domani io starò ritto sulla cima del colle con in mano il bastone di Dio».</p>
<p class="C17 V10">Giosuè eseguì quanto gli aveva ordinato Mosè per combattere contro Amalek, mentre Mosè, Aronne, e Cur salirono sulla cima del colle.</p>
<p class="C17 V11">Quando Mosè alzava le mani, Israele era il più forte, ma quando le lasciava cadere, era più forte Amalek.</p>
<p class="C17 V12">Poiché Mosè sentiva pesare le mani dalla stanchezza, presero una pietra, la collocarono sotto di lui ed egli vi sedette, mentre Aronne e Cur, uno da una parte e l'altro dall'altra, sostenevano le sue mani. Così le sue mani rimasero ferme fino al tramonto del sole.</p>
<p class="C17 V13">Giosuè sconfisse Amalek e il suo popolo passandoli poi a fil di spada.</p>
<p class="C17 V14">Allora il Signore disse a Mosè: «Scrivi questo per ricordo nel libro e mettilo negli orecchi di Giosuè: io cancellerò del tutto la memoria di Amalek sotto il cielo!».</p>
<p class="C17 V15">Allora Mosè costruì un altare, lo chiamò «Il Signore è il mio vessillo»</p>
<p class="C17 V16">e disse: «Una mano s'è levata sul trono del Signore: vi sarà guerra del Signore contro Amalek di generazione in generazione!».</p>
<p class="C18 V1">Ietro, sacerdote di Madian, suocero di Mosè, venne a sapere quanto Dio aveva operato per Mosè e per Israele, suo popolo, come il Signore aveva fatto uscire Israele dall'Egitto.</p>
<p class="C18 V2">Allora Ietro prese con sé Zippora, moglie di Mosè, che prima egli aveva rimandata,</p>
<p class="C18 V3">e insieme i due figli di lei, uno dei quali si chiamava Gherson, perché egli aveva detto: «Sono un emigrato in terra straniera»,</p>
<p class="C18 V4">e l'altro si chiamava Eliezer, perché «Il Dio di mio padre è venuto in mio aiuto e mi ha liberato dalla spada del faraone».</p>
<p class="C18 V5">Ietro dunque, suocero di Mosè, con i figli e la moglie di lui venne da Mosè nel deserto, dove era accampato, presso la montagna di Dio.</p>
<p class="C18 V6">Egli fece dire a Mosè: «Sono io, Ietro, tuo suocero, che vengo da te con tua moglie e i suoi due figli!».</p>
<p class="C18 V7">Mosè andò incontro al suocero, si prostrò davanti a lui e lo baciò; poi si informarono l'uno della salute dell'altro ed entrarono sotto la tenda.</p>
<p class="C18 V8">Mosè raccontò al suocero quanto il Signore aveva fatto al faraone e agli Egiziani per Israele, tutte le difficoltà loro capitate durante il viaggio, dalle quali il Signore li aveva liberati.</p>
<p class="C18 V9">Ietro gioì di tutti i benefici che il Signore aveva fatti a Israele, quando lo aveva liberato dalla mano degli Egiziani.</p>
<p class="C18 V10">Disse Ietro: «Benedetto sia il Signore, che vi ha liberati dalla mano degli Egiziani e dalla mano del faraone: egli ha strappato questo popolo dalla mano dell'Egitto!</p>
<p class="C18 V11">Ora io so che il Signore è più grande di tutti gli dèi, poiché egli ha operato contro gli Egiziani con quelle stesse cose di cui essi si vantavano».</p>
<p class="C18 V12">Poi Ietro, suocero di Mosè, offrì un olocausto e sacrifici a Dio. Vennero Aronne e tutti gli anziani d'Israele e fecero un banchetto con il suocero di Mosè davanti a Dio.</p>
<p class="C18 V13">Il giorno dopo Mosè sedette a render giustizia al popolo e il popolo si trattenne presso Mosè dalla mattina fino alla sera.</p>
<p class="C18 V14">Allora Ietro, visto quanto faceva per il popolo, gli disse: «Che cos'è questo che fai per il popolo? Perché siedi tu solo, mentre il popolo sta presso di te dalla mattina alla sera?».</p>
<p class="C18 V15">Mosè rispose al suocero: «Perché il popolo viene da me per consultare Dio.</p>
<p class="C18 V16">Quando hanno qualche questione, vengono da me e io giudico le vertenze tra l'uno e l'altro e faccio conoscere i decreti di Dio e le sue leggi».</p>
<p class="C18 V17">Il suocero di Mosè gli disse: «Non va bene quello che fai!</p>
<p class="C18 V18">Finirai per soccombere, tu e il popolo che è con te, perché il compito è troppo pesante per te; tu non puoi attendervi da solo.</p>
<p class="C18 V19">Ora ascoltami: ti voglio dare un consiglio e Dio sia con te! Tu sta' davanti a Dio in nome del popolo e presenta le questioni a Dio.</p>
<p class="C18 V20">A loro spiegherai i decreti e le leggi; indicherai loro la via per la quale devono camminare e le opere che devono compiere.</p>
<p class="C18 V21">Invece sceglierai tra tutto il popolo uomini integri che temono Dio, uomini retti che odiano la venalità e li costituirai sopra di loro come capi di migliaia, capi di centinaia, capi di cinquantine e capi di decine.</p>
<p class="C18 V22">Essi dovranno giudicare il popolo in ogni circostanza; quando vi sarà una questione importante, la sottoporranno a te, mentre essi giudicheranno ogni affare minore. Così ti alleggerirai il peso ed essi lo porteranno con te.</p>
<p class="C18 V23">Se tu fai questa cosa e se Dio te la comanda, potrai resistere e anche questo popolo arriverà in pace alla sua mèta».</p>
<p class="C18 V24">Mosè ascoltò la voce del suocero e fece quanto gli aveva suggerito.</p>
<p class="C18 V25">Mosè dunque scelse uomini capaci in tutto Israele e li costituì alla testa del popolo come capi di migliaia, capi di centinaia, capi di cinquantine e capi di decine.</p>
<p class="C18 V26">Essi giudicavano il popolo in ogni circostanza: quando avevano affari difficili li sottoponevano a Mosè, ma giudicavano essi stessi tutti gli affari minori.</p>
<p class="C18 V27">Poi Mosè congedò il suocero, il quale tornò al suo paese.</p>
<p class="C19 V1">Al terzo mese dall'uscita degli Israeliti dal paese di Egitto, proprio in quel giorno, essi arrivarono al deserto del Sinai.</p>
<p class="C19 V2">Levato l'accampamento da Refidim, arrivarono al deserto del Sinai, dove si accamparono; Israele si accampò davanti al monte.</p>
<p class="C19 V3">Mosè salì verso Dio e il Signore lo chiamò dal monte, dicendo: «Questo dirai alla casa di Giacobbe e annuncerai agli Israeliti:</p>
<p class="C19 V4">Voi stessi avete visto ciò che io ho fatto all'Egitto e come ho sollevato voi su ali di aquile e vi ho fatti venire fino a me.</p>
<p class="C19 V5">Ora, se vorrete ascoltare la mia voce e custodirete la mia alleanza, voi sarete per me la proprietà tra tutti i popoli, perché mia è tutta la terra!</p>
<p class="C19 V6">Voi sarete per me un regno di sacerdoti e una nazione santa. Queste parole dirai agli Israeliti».</p>
<p class="C19 V7">Mosè andò, convocò gli anziani del popolo e riferì loro tutte queste parole, come gli aveva ordinato il Signore.</p>
<p class="C19 V8">Tutto il popolo rispose insieme e disse: «Quanto il Signore ha detto, noi lo faremo!». Mosè tornò dal Signore e riferì le parole del popolo.</p>
<p class="C19 V9">Il Signore disse a Mosè: «Ecco, io sto per venire verso di te in una densa nube, perché il popolo senta quando io parlerò con te e credano sempre anche a te». Mosè riferì al Signore le parole del popolo.</p>
<p class="C19 V10">Il Signore disse a Mosè: «Va' dal popolo e purificalo oggi e domani: lavino le loro vesti</p>
<p class="C19 V11">e si tengano pronti per il terzo giorno, perché nel terzo giorno il Signore scenderà sul monte Sinai alla vista di tutto il popolo.</p>
<p class="C19 V12">Fisserai per il popolo un limite tutto attorno, dicendo: Guardatevi dal salire sul monte e dal toccare le falde. Chiunque toccherà il monte sarà messo a morte.</p>
<p class="C19 V13">Nessuna mano però dovrà toccare costui: dovrà essere lapidato o colpito con tiro di arco. Animale o uomo non dovrà sopravvivere. Quando suonerà il corno, allora soltanto essi potranno salire sul monte».</p>
<p class="C19 V14">Mosè scese dal monte verso il popolo; egli fece purificare il popolo ed essi lavarono le loro vesti.</p>
<p class="C19 V15">Poi disse al popolo: «Siate pronti in questi tre giorni: non unitevi a donna».</p>
<p class="C19 V16">Appunto al terzo giorno, sul far del mattino, vi furono tuoni, lampi, una nube densa sul monte e un suono fortissimo di tromba: tutto il popolo che era nell'accampamento fu scosso da tremore.</p>
<p class="C19 V17">Allora Mosè fece uscire il popolo dall'accampamento incontro a Dio. Essi stettero in piedi alle falde del monte.</p>
<p class="C19 V18">Il monte Sinai era tutto fumante, perché su di esso era sceso il Signore nel fuoco e il suo fumo saliva come il fumo di una fornace: tutto il monte tremava molto.</p>
<p class="C19 V19">Il suono della tromba diventava sempre più intenso: Mosè parlava e Dio gli rispondeva con voce di tuono.</p>
<p class="C19 V20">Il Signore scese dunque sul monte Sinai, sulla vetta del monte, e il Signore chiamò Mosè sulla vetta del monte. Mosè salì.</p>
<p class="C19 V21">Poi il Signore disse a Mosè: «Scendi, scongiura il popolo di non irrompere verso il Signore per vedere, altrimenti ne cadrà una moltitudine!</p>
<p class="C19 V22">Anche i sacerdoti, che si avvicinano al Signore, si tengano in stato di purità, altrimenti il Signore si avventerà contro di loro!».</p>
<p class="C19 V23">Mosè disse al Signore: «Il popolo non può salire al monte Sinai, perché tu stesso ci hai avvertiti dicendo: Fissa un limite verso il monte e dichiaralo sacro».</p>
<p class="C19 V24">Il Signore gli disse: «Va', scendi, poi salirai tu e Aronne con te. Ma i sacerdoti e il popolo non si precipitino per salire verso il Signore, altrimenti egli si avventerà contro di loro!».</p>
<p class="C19 V25">Mosè scese verso il popolo e parlò.</p>
<p class="C20 V1">Dio allora pronunciò tutte queste parole:</p>
<p class="C20 V2">«Io sono il Signore, tuo Dio, che ti ho fatto uscire dal paese d'Egitto, dalla condizione di schiavitù:</p>
<p class="C20 V3">non avrai altri dèi di fronte a me.</p>
<p class="C20 V4">Non ti farai idolo né immagine alcuna di ciò che è lassù nel cielo né di ciò che è quaggiù sulla terra, né di ciò che è nelle acque sotto la terra.</p>
<p class="C20 V5">Non ti prostrerai davanti a loro e non li servirai. Perché io, il Signore, sono il tuo Dio, un Dio geloso, che punisce la colpa dei padri nei figli fino alla terza e alla quarta generazione, per coloro che mi odiano,</p>
<p class="C20 V6">ma che dimostra il suo favore fino a mille generazioni, per quelli che mi amano e osservano i miei comandi.</p>
<p class="C20 V7">Non pronuncerai invano il nome del Signore, tuo Dio, perché il Signore non lascerà impunito chi pronuncia il suo nome invano.</p>
<p class="C20 V8">Ricordati del giorno di sabato per santificarlo:</p>
<p class="C20 V9">sei giorni faticherai e farai ogni tuo lavoro;</p>
<p class="C20 V10">ma il settimo giorno è il sabato in onore del Signore, tuo Dio: tu non farai alcun lavoro, né tu, né tuo figlio, né tua figlia, né il tuo schiavo, né la tua schiava, né il tuo bestiame, né il forestiero che dimora presso di te.</p>
<p class="C20 V11">Perché in sei giorni il Signore ha fatto il cielo e la terra e il mare e quanto è in essi, ma si è riposato il giorno settimo. Perciò il Signore ha benedetto il giorno di sabato e lo ha dichiarato sacro.</p>
<p class="C20 V12">Onora tuo padre e tua madre, perché si prolunghino i tuoi giorni nel paese che ti dà il Signore, tuo Dio.</p>
<p class="C20 V13">Non uccidere.</p>
<p class="C20 V14">Non commettere adulterio.</p>
<p class="C20 V15">Non rubare.</p>
<p class="C20 V16">Non pronunciare falsa testimonianza contro il tuo prossimo.</p>
<p class="C20 V17">Non desiderare la casa del tuo prossimo. Non desiderare la moglie del tuo prossimo, né il suo schiavo, né la sua schiava, né il suo bue, né il suo asino, né alcuna cosa che appartenga al tuo prossimo».</p>
<p class="C20 V18">Tutto il popolo percepiva i tuoni e i lampi, il suono del corno e il monte fumante. Il popolo vide, fu preso da tremore e si tenne lontano.</p>
<p class="C20 V19">Allora dissero a Mosè: «Parla tu a noi e noi ascolteremo, ma non ci parli Dio, altrimenti moriremo!».</p>
<p class="C20 V20">Mosè disse al popolo: «Non abbiate timore: Dio è venuto per mettervi alla prova e perché il suo timore vi sia sempre presente e non pecchiate».</p>
<p class="C20 V21">Il popolo si tenne dunque lontano, mentre Mosè avanzò verso la nube oscura, nella quale era Dio.</p>
<p class="C20 V22">Il Signore disse a Mosè: «Dirai agli Israeliti: Avete visto che vi ho parlato dal cielo!</p>
<p class="C20 V23">Non fate dèi d'argento e dèi d'oro accanto a me: non fatene per voi!</p>
<p class="C20 V24">Farai per me un altare di terra e, sopra, offrirai i tuoi olocausti e i tuoi sacrifici di comunione, le tue pecore e i tuoi buoi; in ogni luogo dove io vorrò ricordare il mio nome, verrò a te e ti benedirò.</p>
<p class="C20 V25">Se tu mi fai un altare di pietra, non lo costruirai con pietra tagliata, perché alzando la tua lama su di essa, tu la renderesti profana.</p>
<p class="C20 V26">Non salirai sul mio altare per mezzo di gradini, perché là non si scopra la tua nudità.</p>
<p class="C21 V1">Queste sono le norme che tu esporrai loro.</p>
<p class="C21 V2">Quando tu avrai acquistato uno schiavo ebreo, egli ti servirà per sei anni e nel settimo potrà andarsene libero, senza riscatto.</p>
<p class="C21 V3">Se è entrato solo, uscirà solo; se era coniugato, sua moglie se ne andrà con lui.</p>
<p class="C21 V4">Se il suo padrone gli ha dato moglie e questa gli ha partorito figli o figlie, la donna e i suoi figli saranno proprietà del padrone ed egli se ne andrà solo.</p>
<p class="C21 V5">Ma se lo schiavo dice: Io sono affezionato al mio padrone, a mia moglie, ai miei figli; non voglio andarmene in libertà,</p>
<p class="C21 V6">allora il suo padrone lo condurrà davanti a Dio, lo farà accostare al battente o allo stipite della porta e gli forerà l'orecchio con la lesina; quegli sarà suo schiavo per sempre.</p>
<p class="C21 V7">Quando un uomo venderà la figlia come schiava, essa non se ne andrà come se ne vanno gli schiavi.</p>
<p class="C21 V8">Se essa non piace al padrone, che così non se la prende come concubina, la farà riscattare. Comunque egli non può venderla a gente straniera, agendo con frode verso di lei.</p>
<p class="C21 V9">Se egli la vuol dare come concubina al proprio figlio, si comporterà nei suoi riguardi secondo il diritto delle figlie.</p>
<p class="C21 V10">Se egli ne prende un'altra per sé, non diminuirà alla prima il nutrimento, il vestiario, la coabitazione.</p>
<p class="C21 V11">Se egli non fornisce a lei queste cose, essa potrà andarsene, senza che sia pagato il prezzo del riscatto.</p>
<p class="C21 V12">Colui che colpisce un uomo causandone la morte, sarà messo a morte.</p>
<p class="C21 V13">Però per colui che non ha teso insidia, ma che Dio gli ha fatto incontrare, io ti fisserò un luogo dove potrà rifugiarsi.</p>
<p class="C21 V14">Ma, quando un uomo attenta al suo prossimo per ucciderlo con inganno, allora lo strapperai anche dal mio altare, perché sia messo a morte.</p>
<p class="C21 V15">Colui che percuote suo padre o sua madre sarà messo a morte.</p>
<p class="C21 V16">Colui che rapisce un uomo e lo vende, se lo si trova ancora in mano a lui, sarà messo a morte.</p>
<p class="C21 V17">Colui che maledice suo padre o sua madre sarà messo a morte.</p>
<p class="C21 V18">Quando alcuni uomini rissano e uno colpisce il suo prossimo con una pietra o con il pugno e questi non è morto, ma debba mettersi a letto,</p>
<p class="C21 V19">se poi si alza ed esce con il bastone, chi lo ha colpito sarà ritenuto innocente, ma dovrà pagare il riposo forzato e procurargli le cure.</p>
<p class="C21 V20">Quando un uomo colpisce con il bastone il suo schiavo o la sua schiava e gli muore sotto le sue mani, si deve fare vendetta.</p>
<p class="C21 V21">Ma se sopravvive un giorno o due, non sarà vendicato, perché è acquisto del suo denaro.</p>
<p class="C21 V22">Quando alcuni uomini rissano e urtano una donna incinta, così da farla abortire, se non vi è altra disgrazia, si esigerà un'ammenda, secondo quanto imporrà il marito della donna, e il colpevole pagherà attraverso un arbitrato.</p>
<p class="C21 V23">Ma se segue una disgrazia, allora pagherai vita per vita:</p>
<p class="C21 V24">occhio per occhio, dente per dente, mano per mano, piede per piede,</p>
<p class="C21 V25">bruciatura per bruciatura, ferita per ferita, livido per livido.</p>
<p class="C21 V26">Quando un uomo colpisce l'occhio del suo schiavo o della sua schiava e lo acceca, gli darà la libertà in compenso dell'occhio.</p>
<p class="C21 V27">Se fa cadere il dente del suo schiavo o della sua schiava, gli darà la libertà in compenso del dente.</p>
<p class="C21 V28">Quando un bue cozza con le corna contro un uomo o una donna e ne segue la morte, il bue sarà lapidato e non se ne mangerà la carne. Però il proprietario del bue è innocente.</p>
<p class="C21 V29">Ma se il bue era solito cozzare con le corna già prima e il padrone era stato avvisato e non lo aveva custodito, se ha causato la morte di un uomo o di una donna, il bue sarà lapidato e anche il suo padrone dev'essere messo a morte.</p>
<p class="C21 V30">Se invece gli viene imposta una compensazione, egli pagherà il riscatto della propria vita, secondo quanto gli verrà imposto.</p>
<p class="C21 V31">Se cozza con le corna contro un figlio o se cozza contro una figlia, si procederà nella stessa maniera.</p>
<p class="C21 V32">Se il bue colpisce con le corna uno schiavo o una schiava, si pagheranno al padrone trenta sicli d'argento e il bue sarà lapidato.</p>
<p class="C21 V33">Quando un uomo lascia una cisterna aperta oppure quando un uomo scava una cisterna e non la copre, se vi cade un bue o un asino,</p>
<p class="C21 V34">il proprietario della cisterna deve dare l'indennizzo: verserà il denaro al padrone della bestia e l'animale morto gli apparterrà.</p>
<p class="C21 V35">Quando il bue di un uomo cozza contro il bue del suo prossimo e ne causa la morte, essi venderanno il bue vivo e se ne divideranno il prezzo; si divideranno anche la bestia morta.</p>
<p class="C21 V36">Ma se è notorio che il bue cozzava già prima e il suo padrone non lo ha custodito, egli dovrà dare come indennizzo bue per bue e la bestia morta gli apparterrà.</p>
<p class="C21 V37">Quando un uomo ruba un bue o un montone e poi lo scanna o lo vende, darà come indennizzo cinque capi di grosso bestiame per il bue e quattro capi di bestiame per il montone.</p>
<p class="C22 V1">Se un ladro viene sorpreso mentre sta facendo una breccia in un muro e viene colpito e muore, non vi è vendetta di sangue.</p>
<p class="C22 V2">Ma se il sole si era già alzato su di lui, a suo riguardo vi è vendetta di sangue. Il ladro dovrà dare l'indennizzo: se non avrà di che pagare, sarà venduto in compenso dell'oggetto rubato.</p>
<p class="C22 V3">Se si trova ancora in vita e in suo possesso ciò che è stato rubato, si tratti di bue, di asino o di montone, restituirà il doppio.</p>
<p class="C22 V4">Quando un uomo usa come pascolo un campo o una vigna e lascia che il suo bestiame vada a pascolare nel campo altrui, deve dare l'indennizzo con il meglio del suo campo e con il meglio della sua vigna.</p>
<p class="C22 V5">Quando un fuoco si propaga e si attacca ai cespugli spinosi, se viene bruciato un mucchio di covoni o il grano in spiga o il grano in erba, colui che ha provocato l'incendio darà l'indennizzo.</p>
<p class="C22 V6">Quando un uomo dà in custodia al suo prossimo argento od oggetti e poi nella casa di questo uomo viene commesso un furto, se si trova il ladro, restituirà il doppio.</p>
<p class="C22 V7">Se il ladro non si trova, il padrone della casa si accosterà a Dio per giurare che non ha allungato la mano sulla proprietà del suo prossimo.</p>
<p class="C22 V8">Qualunque sia l'oggetto di una frode, si tratti di un bue, di un asino, di un montone, di una veste, di qualunque oggetto perduto, di cui uno dice: «È questo!», la causa delle due parti andrà fino a Dio: colui che Dio dichiarerà colpevole restituirà il doppio al suo prossimo.</p>
<p class="C22 V9">Quando un uomo dà in custodia al suo prossimo un asino o un bue o un capo di bestiame minuto o qualsiasi bestia, se la bestia è morta o si è prodotta una frattura o è stata rapita senza testimone,</p>
<p class="C22 V10">tra le due parti interverrà un giuramento per il Signore, per dichiarare che il depositario non ha allungato la mano sulla proprietà del suo prossimo. Il padrone della bestia accetterà e l'altro non dovrà restituire.</p>
<p class="C22 V11">Ma se la bestia è stata rubata quando si trovava presso di lui, pagherà l'indennizzo al padrone di essa.</p>
<p class="C22 V12">Se invece è stata sbranata, la porterà in testimonianza e non dovrà dare l'indennizzo per la bestia sbranata.</p>
<p class="C22 V13">Quando un uomo prende in prestito dal suo prossimo una bestia e questa si è prodotta una frattura o è morta in assenza del padrone, dovrà pagare l'indennizzo.</p>
<p class="C22 V14">Ma se il padrone si trova presente, non deve restituire; se si tratta di una bestia presa a nolo, la sua perdita è compensata dal prezzo del noleggio.</p>
<p class="C22 V15">Quando un uomo seduce una vergine non ancora fidanzata e pecca con lei, ne pagherà la dote nuziale ed essa diverrà sua moglie.</p>
<p class="C22 V16">Se il padre di lei si rifiuta di dargliela, egli dovrà versare una somma di denaro pari alla dote nuziale delle vergini.</p>
<p class="C22 V17">Non lascerai vivere colei che pratica la magìa.</p>
<p class="C22 V18">Chiunque si abbrutisce con una bestia sia messo a morte.</p>
<p class="C22 V19">Colui che offre un sacrificio agli dèi, oltre al solo Signore, sarà votato allo sterminio.</p>
<p class="C22 V20">Non molesterai il forestiero né lo opprimerai, perché voi siete stati forestieri nel paese d'Egitto.</p>
<p class="C22 V21">Non maltratterai la vedova o l'orfano.</p>
<p class="C22 V22">Se tu lo maltratti, quando invocherà da me l'aiuto, io ascolterò il suo grido,</p>
<p class="C22 V23">la mia collera si accenderà e vi farò morire di spada: le vostre mogli saranno vedove e i vostri figli orfani.</p>
<p class="C22 V24">Se tu presti denaro a qualcuno del mio popolo, all'indigente che sta con te, non ti comporterai con lui da usuraio: voi non dovete imporgli alcun interesse.</p>
<p class="C22 V25">Se prendi in pegno il mantello del tuo prossimo, glielo renderai al tramonto del sole,</p>
<p class="C22 V26">perché è la sua sola coperta, è il mantello per la sua pelle; come potrebbe coprirsi dormendo? Altrimenti, quando invocherà da me l'aiuto, io ascolterò il suo grido, perché io sono pietoso.</p>
<p class="C22 V27">Non bestemmierai Dio e non maledirai il principe del tuo popolo.</p>
<p class="C22 V28">Non ritarderai l'offerta di ciò che riempie il tuo granaio e di ciò che stilla dal tuo frantoio. Il primogenito dei tuoi figli lo darai a me.</p>
<p class="C22 V29">Così farai per il tuo bue e per il tuo bestiame minuto: sette giorni resterà con sua madre, l'ottavo giorno me lo darai.</p>
<p class="C22 V30">Voi sarete per me uomini santi: non mangerete la carne di una bestia sbranata nella campagna, la getterete ai cani.</p>
<p class="C23 V1">Non spargerai false dicerie; non presterai mano al colpevole per essere testimone in favore di un'ingiustizia.</p>
<p class="C23 V2">Non seguirai la maggioranza per agire male e non deporrai in processo per deviare verso la maggioranza, per falsare la giustizia.</p>
<p class="C23 V3">Non favorirai nemmeno il debole nel suo processo.</p>
<p class="C23 V4">Quando incontrerai il bue del tuo nemico o il suo asino dispersi, glieli dovrai ricondurre.</p>
<p class="C23 V5">Quando vedrai l'asino del tuo nemico accasciarsi sotto il carico, non abbandonarlo a se stesso: mettiti con lui ad aiutarlo.</p>
<p class="C23 V6">Non farai deviare il giudizio del povero, che si rivolge a te nel suo processo.</p>
<p class="C23 V7">Ti terrai lontano da parola menzognera. Non far morire l'innocente e il giusto, perché io non assolvo il colpevole.</p>
<p class="C23 V8">Non accetterai doni, perché il dono acceca chi ha gli occhi aperti e perverte anche le parole dei giusti.</p>
<p class="C23 V9">Non opprimerai il forestiero: anche voi conoscete la vita del forestiero, perché siete stati forestieri nel paese d'Egitto.</p>
<p class="C23 V10">Per sei anni seminerai la tua terra e ne raccoglierai il prodotto,</p>
<p class="C23 V11">ma nel settimo anno non la sfrutterai e la lascerai incolta: ne mangeranno gli indigenti del tuo popolo e ciò che lasceranno sarà divorato dalle bestie della campagna. Così farai per la tua vigna e per il tuo oliveto.</p>
<p class="C23 V12">Per sei giorni farai i tuoi lavori, ma nel settimo giorno farai riposo, perché possano goder quiete il tuo bue e il tuo asino e possano respirare i figli della tua schiava e il forestiero.</p>
<p class="C23 V13">Farete attenzione a quanto vi ho detto: non pronunciate il nome di altri dèi; non si senta sulla tua bocca!</p>
<p class="C23 V14">Tre volte all'anno farai festa in mio onore:</p>
<p class="C23 V15">Osserverai la festa degli azzimi: mangerai azzimi durante sette giorni, come ti ho ordinato, nella ricorrenza del mese di Abib, perché in esso sei uscito dall'Egitto. Non si dovrà comparire davanti a me a mani vuote.</p>
<p class="C23 V16">Osserverai la festa della mietitura, delle primizie dei tuoi lavori, di ciò che semini nel campo; la festa del raccolto, al termine dell'anno, quando raccoglierai il frutto dei tuoi lavori nei campi.</p>
<p class="C23 V17">Tre volte all'anno ogni tuo maschio comparirà alla presenza del Signore Dio.</p>
<p class="C23 V18">Non offrirai con pane lievitato il sangue del sacrificio in mio onore e il grasso della vittima per la mia festa non starà fino al mattino.</p>
<p class="C23 V19">Il meglio delle primizie del tuo suolo lo porterai alla casa del Signore, tuo Dio. Non farai cuocere un capretto nel latte di sua madre.</p>
<p class="C23 V20">Ecco, io mando un angelo davanti a te per custodirti sul cammino e per farti entrare nel luogo che ho preparato.</p>
<p class="C23 V21">Abbi rispetto della sua presenza, ascolta la sua voce e non ribellarti a lui; egli infatti non perdonerebbe la vostra trasgressione, perché il mio nome è in lui.</p>
<p class="C23 V22">Se tu ascolti la sua voce e fai quanto ti dirò, io sarò il nemico dei tuoi nemici e l'avversario dei tuoi avversari.</p>
<p class="C23 V23">Quando il mio angelo camminerà alla tua testa e ti farà entrare presso l'Amorreo, l'Hittita, il Perizzita, il Cananeo, l'Eveo e il Gebuseo e io li distruggerò,</p>
<p class="C23 V24">tu non ti prostrerai davanti ai loro dèi e non li servirai; tu non ti comporterai secondo le loro opere, ma dovrai demolire e dovrai frantumare le loro stele.</p>
<p class="C23 V25">Voi servirete al Signore, vostro Dio. Egli benedirà il tuo pane e la tua acqua. Terrò lontana da te la malattia.</p>
<p class="C23 V26">Non vi sarà nel tuo paese donna che abortisca o che sia sterile. Ti farò giungere al numero completo dei tuoi giorni.</p>
<p class="C23 V27">Manderò il mio terrore davanti a te e metterò in rotta ogni popolo in mezzo al quale entrerai; farò voltar le spalle a tutti i tuoi nemici davanti a te.</p>
<p class="C23 V28">Manderò i calabroni davanti a te ed essi scacceranno dalla tua presenza l'Eveo, il Cananeo e l'Hittita.</p>
<p class="C23 V29">Non li scaccerò dalla tua presenza in un solo anno, perché il paese non resti deserto e le bestie selvatiche si moltiplichino contro di te.</p>
<p class="C23 V30">A poco a poco li scaccerò dalla tua presenza, finché avrai tanti figli da occupare il paese.</p>
<p class="C23 V31">Stabilirò il tuo confine dal Mare Rosso fino al mare dei Filistei e dal deserto fino al fiume, perché ti consegnerò in mano gli abitanti del paese e li scaccerò dalla tua presenza.</p>
<p class="C23 V32">Ma tu non farai alleanza con loro e con i loro dèi;</p>
<p class="C23 V33">essi non abiteranno più nel tuo paese, altrimenti ti farebbero peccare contro di me, perché tu serviresti i loro dèi e ciò diventerebbe una trappola per te».</p>
<p class="C24 V1">Aveva detto a Mosè: «Sali verso il Signore tu e Aronne, Nadab e Abiu e insieme settanta anziani d'Israele; voi vi prostrerete da lontano,</p>
<p class="C24 V2">poi Mosè avanzerà solo verso il Signore, ma gli altri non si avvicineranno e il popolo non salirà con lui».</p>
<p class="C24 V3">Mosè andò a riferire al popolo tutte le parole del Signore e tutte le norme. Tutto il popolo rispose insieme e disse: «Tutti i comandi che ha dati il Signore, noi li eseguiremo!».</p>
<p class="C24 V4">Mosè scrisse tutte le parole del Signore, poi si alzò di buon mattino e costruì un altare ai piedi del monte, con dodici stele per le dodici tribù d'Israele.</p>
<p class="C24 V5">Incaricò alcuni giovani tra gli Israeliti di offrire olocausti e di sacrificare giovenchi come sacrifici di comunione, per il Signore.</p>
<p class="C24 V6">Mosè prese la metà del sangue e la mise in tanti catini e ne versò l'altra metà sull'altare.</p>
<p class="C24 V7">Quindi prese il libro dell'alleanza e lo lesse alla presenza del popolo. Dissero: «Quanto il Signore ha ordinato, noi lo faremo e lo eseguiremo!».</p>
<p class="C24 V8">Allora Mosè prese il sangue e ne asperse il popolo, dicendo: «Ecco il sangue dell'alleanza, che il Signore ha concluso con voi sulla base di tutte queste parole!».</p>
<p class="C24 V9">Poi Mosè salì con Aronne, Nadab, Abiu e i settanta anziani di Israele.</p>
<p class="C24 V10">Essi videro il Dio d'Israele: sotto i suoi piedi vi era come un pavimento in lastre di zaffiro, simile in purezza al cielo stesso.</p>
<p class="C24 V11">Contro i privilegiati degli Israeliti non stese la mano: essi videro Dio e tuttavia mangiarono e bevvero.</p>
<p class="C24 V12">Il Signore disse a Mosè: «Sali verso di me sul monte e rimani lassù: io ti darò le tavole di pietra, la legge e i comandamenti che io ho scritto per istruirli».</p>
<p class="C24 V13">Mosè si alzò con Giosuè, suo aiutante, e Mosè salì sul monte di Dio.</p>
<p class="C24 V14">Agli anziani aveva detto: «Restate qui ad aspettarci, fin quando torneremo da voi; ecco avete con voi Aronne e Cur: chiunque avrà una questione si rivolgerà a loro».</p>
<p class="C24 V15">Mosè salì dunque sul monte e la nube coprì il monte.</p>
<p class="C24 V16">La Gloria del Signore venne a dimorare sul monte Sinai e la nube lo coprì per sei giorni. Al settimo giorno il Signore chiamò Mosè dalla nube.</p>
<p class="C24 V17">La Gloria del Signore appariva agli occhi degli Israeliti come fuoco divorante sulla cima della montagna.</p>
<p class="C24 V18">Mosè entrò dunque in mezzo alla nube e salì sul monte. Mosè rimase sul monte quaranta giorni e quaranta notti.</p>
<p class="C25 V1">Il Signore disse a Mosè:</p>
<p class="C25 V2">«Ordina agli Israeliti che raccolgano per me un'offerta. La raccoglierete da chiunque sia generoso di cuore.</p>
<p class="C25 V3">Ed ecco che cosa raccoglierete da loro come contributo: oro, argento e rame,</p>
<p class="C25 V4">tessuti di porpora viola e rossa, di scarlatto, di bisso e di pelo di capra,</p>
<p class="C25 V5">pelle di montone tinta di rosso, pelle di tasso e legno di acacia,</p>
<p class="C25 V6">olio per il candelabro, balsami per unguenti e per l'incenso aromatico,</p>
<p class="C25 V7">pietre di ònice e pietre da incastonare nell'efod e nel pettorale.</p>
<p class="C25 V8">Essi mi faranno un santuario e io abiterò in mezzo a loro.</p>
<p class="C25 V9">Eseguirete ogni cosa secondo quanto ti mostrerò, secondo il modello della Dimora e il modello di tutti i suoi arredi.</p>
<p class="C25 V10">Faranno dunque un'arca di legno di acacia: avrà due cubiti e mezzo di lunghezza, un cubito e mezzo di larghezza, un cubito e mezzo di altezza.</p>
<p class="C25 V11">La rivestirai d'oro puro: dentro e fuori la rivestirai e le farai intorno un bordo d'oro.</p>
<p class="C25 V12">Fonderai per essa quattro anelli d'oro e li fisserai ai suoi quattro piedi: due anelli su di un lato e due anelli sull'altro.</p>
<p class="C25 V13">Farai stanghe di legno di acacia e le rivestirai d'oro.</p>
<p class="C25 V14">Introdurrai le stanghe negli anelli sui due lati dell'arca per trasportare l'arca con esse.</p>
<p class="C25 V15">Le stanghe dovranno rimanere negli anelli dell'arca: non verranno tolte di lì.</p>
<p class="C25 V16">Nell'arca collocherai la Testimonianza che io ti darò.</p>
<p class="C25 V17">Farai il coperchio, o propiziatorio, d'oro puro; avrà due cubiti e mezzo di lunghezza e un cubito e mezzo di larghezza.</p>
<p class="C25 V18">Farai due cherubini d'oro: li farai lavorati a martello sulle due estremità del coperchio.</p>
<p class="C25 V19">Fa' un cherubino ad una estremità e un cherubino all'altra estremità. Farete i cherubini tutti di un pezzo con il coperchio alle sue due estremità.</p>
<p class="C25 V20">I cherubini avranno le due ali stese di sopra, proteggendo con le ali il coperchio; saranno rivolti l'uno verso l'altro e le facce dei cherubini saranno rivolte verso il coperchio.</p>
<p class="C25 V21">Porrai il coperchio sulla parte superiore dell'arca e collocherai nell'arca la Testimonianza che io ti darò.</p>
<p class="C25 V22">Io ti darò convegno appunto in quel luogo: parlerò con te da sopra il propiziatorio, in mezzo ai due cherubini che saranno sull'arca della Testimonianza, ti darò i miei ordini riguardo agli Israeliti.</p>
<p class="C25 V23">Farai una tavola di legno di acacia: avrà due cubiti di lunghezza, un cubito di larghezza, un cubito e mezzo di altezza.</p>
<p class="C25 V24">La rivestirai d'oro puro e le farai intorno un bordo d'oro.</p>
<p class="C25 V25">Le farai attorno una cornice di un palmo e farai un bordo d'oro per la cornice.</p>
<p class="C25 V26">Le farai quattro anelli d'oro e li fisserai ai quattro angoli che costituiranno i suoi quattro piedi.</p>
<p class="C25 V27">Gli anelli saranno contigui alla cornice e serviranno a inserire le stanghe destinate a trasportare la tavola.</p>
<p class="C25 V28">Farai le stanghe di legno di acacia e le rivestirai d'oro; con esse si trasporterà la tavola.</p>
<p class="C25 V29">Farai anche i suoi accessori, piatti, coppe, anfore e tazze per le libazioni: li farai d'oro puro.</p>
<p class="C25 V30">Sulla tavola collocherai i pani dell'offerta: saranno sempre alla mia presenza.</p>
<p class="C25 V31">Farai anche un candelabro d'oro puro. Il candelabro sarà lavorato a martello, il suo fusto e i suoi bracci; i suoi calici, i suoi bulbi e le sue corolle saranno tutti di un pezzo.</p>
<p class="C25 V32">Sei bracci usciranno dai suoi lati: tre bracci del candelabro da un lato e tre bracci del candelabro dall'altro lato.</p>
<p class="C25 V33">Vi saranno su di un braccio tre calici in forma di fiore di mandorlo, con bulbo e corolla e così anche sull'altro braccio tre calici in forma di fiore di mandorlo, con bulbo e corolla. Così sarà per i sei bracci che usciranno dal candelabro.</p>
<p class="C25 V34">Il fusto del candelabro avrà quattro calici in forma di fiore di mandorlo, con i loro bulbi e le loro corolle:</p>
<p class="C25 V35">un bulbo sotto i due bracci che si dipartano da esso e un bulbo sotto gli altri due bracci e un bulbo sotto i due altri bracci che si dipartano da esso; così per tutti i sei bracci che escono dal candelabro.</p>
<p class="C25 V36">I bulbi e i relativi bracci saranno tutti di un pezzo: il tutto sarà formato da una sola massa d'oro puro lavorata a martello.</p>
<p class="C25 V37">Farai le sue sette lampade: vi si collocheranno sopra in modo da illuminare lo spazio davanti ad esso.</p>
<p class="C25 V38">I suoi smoccolatoi e i suoi portacenere saranno d'oro puro.</p>
<p class="C25 V39">Lo si farà con un talento di oro puro, esso con tutti i suoi accessori.</p>
<p class="C25 V40">Guarda ed eseguisci secondo il modello che ti è stato mostrato sul monte.</p>
<p class="C26 V1">Quanto alla Dimora, la farai con dieci teli di bisso ritorto, di porpora viola, di porpora rossa e di scarlatto. Vi farai figure di cherubini, lavoro d'artista.</p>
<p class="C26 V2">Lunghezza di un telo: ventotto cubiti; larghezza: quattro cubiti per un telo; la stessa dimensione per tutti i teli.</p>
<p class="C26 V3">Cinque teli saranno uniti l'uno all'altro e anche gli altri cinque saranno uniti l'uno all'altro.</p>
<p class="C26 V4">Farai cordoni di porpora viola sull'orlo del primo telo all'estremità della sutura; così farai sull'orlo del telo estremo nella seconda sutura.</p>
<p class="C26 V5">Farai cinquanta cordoni al primo telo e farai cinquanta cordoni all'estremità della seconda sutura: i cordoni corrisponderanno l'uno all'altro.</p>
<p class="C26 V6">Farai cinquanta fibbie d'oro e unirai i teli l'uno all'altro mediante le fibbie, così il tutto formerà una sola Dimora.</p>
<p class="C26 V7">Farai poi teli di pelo di capra per costituire la tenda al di sopra della Dimora. Ne farai undici teli.</p>
<p class="C26 V8">Lunghezza di un telo: trenta cubiti; larghezza: quattro cubiti per un telo. La stessa dimensione per gli undici teli.</p>
<p class="C26 V9">Unirai insieme cinque teli a parte e sei teli a parte. Piegherai indietro il sesto telo raddoppiandolo sulla parte anteriore della tenda.</p>
<p class="C26 V10">Farai cinquanta cordoni sull'orlo del primo telo, che è all'estremità della sutura, e cinquanta cordoni sull'orlo del telo della seconda sutura.</p>
<p class="C26 V11">Farai cinquanta fibbie di rame, introdurrai le fibbie nei cordoni e unirai insieme la tenda; così essa formerà un tutto unico.</p>
<p class="C26 V12">La parte che pende in eccedenza nei teli della tenda, la metà cioè di un telo che sopravanza, penderà sulla parte posteriore della Dimora.</p>
<p class="C26 V13">Il cubito in eccedenza da una parte, come il cubito in eccedenza dall'altra parte, nel senso della lunghezza dei teli della tenda, ricadranno sui due lati della Dimora per coprirla da una parte e dall'altra.</p>
<p class="C26 V14">Farai poi per la tenda una copertura di pelli di montone tinte di rosso e al di sopra una copertura di pelli di tasso.</p>
<p class="C26 V15">Poi farai per la Dimora le assi di legno di acacia, da porsi verticali.</p>
<p class="C26 V16">Dieci cubiti la lunghezza di un'asse e un cubito e mezzo la larghezza.</p>
<p class="C26 V17">Ogni asse avrà due sostegni, congiunti l'uno all'altro da un rinforzo. Così farai per tutte le assi della Dimora.</p>
<p class="C26 V18">Farai dunque le assi per la Dimora: venti assi sul lato verso il mezzogiorno, a sud.</p>
<p class="C26 V19">Farai anche quaranta basi d'argento sotto le venti assi, due basi sotto un'asse, per i suoi due sostegni e due basi sotto l'altra asse per i suoi sostegni.</p>
<p class="C26 V20">Per il secondo lato della Dimora, verso il settentrione, venti assi,</p>
<p class="C26 V21">come anche le loro quaranta basi d'argento, due basi sotto un'asse e due basi sotto l'altra asse.</p>
<p class="C26 V22">Per la parte posteriore della Dimora, verso occidente, farai sei assi.</p>
<p class="C26 V23">Farai inoltre due assi per gli angoli della Dimora sulla parte posteriore.</p>
<p class="C26 V24">Esse saranno formate ciascuna da due pezzi uguali abbinati e perfettamente congiunti dal basso fino alla cima, all'altezza del primo anello. Così sarà per ambedue: esse formeranno i due angoli.</p>
<p class="C26 V25">Vi saranno dunque otto assi con le loro basi d'argento: sedici basi, due basi sotto un'asse e due basi sotto l'altra asse.</p>
<p class="C26 V26">Farai inoltre traverse di legno di acacia: cinque per le assi di un lato della Dimora</p>
<p class="C26 V27">e cinque traverse per le assi dell'altro lato della Dimora e cinque traverse per le assi della parte posteriore, verso occidente.</p>
<p class="C26 V28">La traversa mediana, a mezza altezza delle assi, le attraverserà da una estremità all'altra.</p>
<p class="C26 V29">Rivestirai d'oro le assi, farai in oro i loro anelli, che serviranno per inserire le traverse, e rivestirai d'oro anche le traverse.</p>
<p class="C26 V30">Costruirai la Dimora nel modo che ti è stato mostrato sul monte.</p>
<p class="C26 V31">Farai il velo di porpora viola, di porpora rossa, di scarlatto e di bisso ritorto. Lo si farà con figure di cherubini, lavoro di disegnatore.</p>
<p class="C26 V32">Lo appenderai a quattro colonne di acacia, rivestite d'oro, con uncini d'oro e poggiate su quattro basi d'argento.</p>
<p class="C26 V33">Collocherai il velo sotto le fibbie e là, nell'interno oltre il velo, introdurrai l'arca della Testimonianza. Il velo sarà per voi la separazione tra il Santo e il Santo dei santi.</p>
<p class="C26 V34">Porrai il coperchio sull'arca della Testimonianza nel Santo dei santi.</p>
<p class="C26 V35">Collocherai la tavola fuori del velo e il candelabro di fronte alla tavola sul lato meridionale della Dimora; collocherai la tavola sul lato settentrionale.</p>
<p class="C26 V36">Poi farai una cortina all'ingresso della tenda, di porpora viola e di porpora rossa, di scarlatto e di bisso ritorto, lavoro di ricamatore.</p>
<p class="C26 V37">Farai per la cortina cinque colonne di acacia e le rivestirai d'oro. I loro uncini saranno d'oro e fonderai per esse cinque basi di rame.</p>
<p class="C27 V1">Farai l'altare di legno di acacia: avrà cinque cubiti di lunghezza e cinque cubiti di larghezza. L'altare sarà quadrato e avrà l'altezza di tre cubiti.</p>
<p class="C27 V2">Farai ai suoi quattro angoli quattro corni e saranno tutti di un pezzo. Lo rivestirai di rame.</p>
<p class="C27 V3">Farai i suoi recipienti per raccogliere le ceneri, le sue pale, i suoi vasi per la aspersione, le sue forchette e i suoi bracieri. Farai di rame tutti questi accessori.</p>
<p class="C27 V4">Farai per esso una graticola di rame alle sue quattro estremità.</p>
<p class="C27 V5">La porrai sotto la cornice dell'altare, in basso: la rete arriverà a metà dell'altezza dell'altare.</p>
<p class="C27 V6">Farai anche stanghe per l'altare: saranno stanghe di legno di acacia e le rivestirai di rame.</p>
<p class="C27 V7">Si introdurranno queste stanghe negli anelli e le stanghe saranno sui due lati dell'altare quando lo si trasporta.</p>
<p class="C27 V8">Lo farai di tavole, vuoto nell'interno: lo si farà come ti fu mostrato sul monte.</p>
<p class="C27 V9">Farai poi il recinto della Dimora. Sul lato meridionale, verso sud, il recinto avrà tendaggi di bisso ritorto, per la lunghezza di cento cubiti sullo stesso lato.</p>
<p class="C27 V10">Vi saranno venti colonne con venti basi di rame. Gli uncini delle colonne e le loro aste trasversali saranno d'argento.</p>
<p class="C27 V11">Allo stesso modo sul lato rivolto a settentrione: tendaggi per cento cubiti di lunghezza, le relative venti colonne con le venti basi di rame, gli uncini delle colonne e le aste trasversali d'argento.</p>
<p class="C27 V12">La larghezza del recinto verso occidente avrà cinquanta cubiti di tendaggi, con le relative dieci colonne e le dieci basi.</p>
<p class="C27 V13">La larghezza del recinto sul lato orientale verso levante sarà di cinquanta cubiti:</p>
<p class="C27 V14">quindici cubiti di tendaggi con le relative tre colonne e le tre basi alla prima ala;</p>
<p class="C27 V15">all'altra ala quindici cubiti di tendaggi, con le tre colonne e le tre basi.</p>
<p class="C27 V16">Alla porta del recinto vi sarà una cortina di venti cubiti, lavoro di ricamatore, di porpora viola, porpora rossa, scarlatto e bisso ritorto, con le relative quattro colonne e le quattro basi.</p>
<p class="C27 V17">Tutte le colonne intorno al recinto saranno fornite di aste trasversali d'argento: i loro uncini saranno d'argento e le loro basi di rame.</p>
<p class="C27 V18">La lunghezza del recinto sarà di cento cubiti, la larghezza di cinquanta, l'altezza di cinque cubiti; di bisso ritorto, con le basi di rame.</p>
<p class="C27 V19">Tutti gli arredi della Dimora per tutti i suoi servizi e tutti i picchetti come anche i picchetti del recinto saranno di rame.</p>
<p class="C27 V20">Tu ordinerai agli Israeliti che ti procurino olio puro di olive schiacciate per il candelabro, per tener sempre accesa una lampada.</p>
<p class="C27 V21">Nella tenda del convegno, al di fuori del velo che sta davanti alla Testimonianza, Aronne e i suoi figli la prepareranno, perché dalla sera alla mattina essa sia davanti al Signore: rito perenne presso gli Israeliti di generazione in generazione.</p>
<p class="C28 V1">Tu fa' avvicinare a te tra gli Israeliti, Aronne tuo fratello e i suoi figli con lui, perché siano miei sacerdoti; Aronne e Nadab, Abiu, Eleazaro, Itamar, figli di Aronne.</p>
<p class="C28 V2">Farai per Aronne, tuo fratello, abiti sacri, che esprimano gloria e maestà.</p>
<p class="C28 V3">Tu parlerai a tutti gli artigiani più esperti, ai quali io ho dato uno spirito di saggezza, ed essi faranno gli abiti di Aronne per la sua consacrazione e per l'esercizio del sacerdozio in mio onore.</p>
<p class="C28 V4">Ed ecco gli abiti che faranno: il pettorale e l'efod, il manto, la tunica damascata, il turbante e la cintura. Faranno vesti sacre per Aronne tuo fratello e per i suoi figli, perché esercitino il sacerdozio in mio onore.</p>
<p class="C28 V5">Essi dovranno usare oro, porpora viola e porpora rossa, scarlatto e bisso.</p>
<p class="C28 V6">Faranno l'efod con oro, porpora viola e porpora rossa, scarlatto e bisso ritorto, artisticamente lavorati.</p>
<p class="C28 V7">Avrà due spalline attaccate alle due estremità e in tal modo formerà un pezzo ben unito.</p>
<p class="C28 V8">La cintura per fissarlo e che sta sopra di esso sarà della stessa fattura e sarà d'un sol pezzo: sarà intessuta d'oro, di porpora viola e porpora rossa, scarlatto e bisso ritorto.</p>
<p class="C28 V9">Prenderai due pietre di ònice e inciderai su di esse i nomi degli Israeliti:</p>
<p class="C28 V10">sei dei loro nomi sulla prima pietra e gli altri sei nomi sulla seconda pietra, in ordine di nascita.</p>
<p class="C28 V11">Inciderai le due pietre con i nomi degli Israeliti, seguendo l'arte dell'intagliatore di pietre per l'incisione di un sigillo; le inserirai in castoni d'oro.</p>
<p class="C28 V12">Fisserai le due pietre sulle spalline dell'efod, come pietre che ricordino presso di me gli Israeliti; così Aronne porterà i loro nomi sulle sue spalle davanti al Signore, come un memoriale.</p>
<p class="C28 V13">Farai anche i castoni d'oro</p>
<p class="C28 V14">e due catene d'oro in forma di cordoni, con un lavoro d'intreccio; poi fisserai le catene a intreccio sui castoni.</p>
<p class="C28 V15">Farai il pettorale del giudizio, artisticamente lavorato, di fattura uguale a quella dell'efod: con oro, porpora viola, porpora rossa, scarlatto e bisso ritorto.</p>
<p class="C28 V16">Sarà quadrato, doppio; avrà una spanna di lunghezza e una spanna di larghezza.</p>
<p class="C28 V17">Lo coprirai con una incastonatura di pietre preziose, disposte in quattro file. Una fila: una cornalina, un topazio e uno smeraldo: così la prima fila.</p>
<p class="C28 V18">La seconda fila: un turchese, uno zaffìro e un berillo.</p>
<p class="C28 V19">La terza fila: un giacinto, un'àgata e un'ametista.</p>
<p class="C28 V20">La quarta fila: un crisòlito, un ònice e un diaspro. Saranno inserite nell'oro mediante i loro castoni.</p>
<p class="C28 V21">Le pietre corrisponderanno ai nomi degli Israeliti: dodici, secondo i loro nomi, e saranno incise come sigilli, ciascuna con il nome corrispondente, secondo le dodici tribù.</p>
<p class="C28 V22">Poi farai sul pettorale catene in forma di cordoni, lavoro d'intreccio d'oro puro.</p>
<p class="C28 V23">Farai sul pettorale due anelli d'oro e metterai i due anelli alle estremità del pettorale.</p>
<p class="C28 V24">Metterai le due catene d'oro sui due anelli alle estremità del pettorale.</p>
<p class="C28 V25">Quanto alle due altre estremità delle catene, le fisserai sui due castoni e le farai passare sulle due spalline dell'efod nella parte anteriore.</p>
<p class="C28 V26">Farai due anelli d'oro e li metterai sulle due estremità del pettorale sul suo bordo che è dalla parte dell'efod, verso l'interno.</p>
<p class="C28 V27">Farai due altri anelli d'oro e li metterai sulle due spalline dell'efod in basso, sul suo lato anteriore, in vicinanza del punto di attacco, al di sopra della cintura dell'efod.</p>
<p class="C28 V28">Si legherà il pettorale con i suoi anelli agli anelli dell'efod mediante un cordone di porpora viola, perché stia al di sopra della cintura dell'efod e perché il pettorale non si distacchi dall'efod.</p>
<p class="C28 V29">Così Aronne porterà i nomi degli Israeliti sul pettorale del giudizio, sopra il suo cuore, quando entrerà nel Santo, come memoriale davanti al Signore per sempre.</p>
<p class="C28 V30">Unirai al pettorale del giudizio gli urim e i tummim. Saranno così sopra il cuore di Aronne quando entrerà alla presenza del Signore: Aronne porterà il giudizio degli Israeliti sopra il suo cuore alla presenza del Signore per sempre.</p>
<p class="C28 V31">Farai il manto dell'efod, tutto di porpora viola</p>
<p class="C28 V32">con in mezzo una scollatura per la testa; il bordo attorno alla scollatura sarà un lavoro di tessitore come la scollatura di una corazza, che non si lacera.</p>
<p class="C28 V33">Farai sul suo lembo melagrane di porpora viola, di porpora rossa e di scarlatto, intorno al suo lembo, e in mezzo porrai sonagli d'oro:</p>
<p class="C28 V34">un sonaglio d'oro e una melagrana, un sonaglio d'oro e una melagrana intorno all'orlo del manto.</p>
<p class="C28 V35">Esso rivestirà Aronne nelle funzioni sacerdotali e se ne sentirà il suono quando egli entrerà nel Santo alla presenza del Signore e quando ne uscirà; così non morirà.</p>
<p class="C28 V36">Farai una lamina d'oro puro e vi inciderai, come su di un sigillo: «Sacro al Signore».</p>
<p class="C28 V37">L'attaccherai con un cordone di porpora viola al turbante, sulla parte anteriore.</p>
<p class="C28 V38">Starà sulla fronte di Aronne; Aronne porterà il carico delle colpe che potranno commettere gli Israeliti, in occasione delle offerte sacre da loro presentate. Aronne la porterà sempre sulla sua fronte, per attirare su di essi il favore del Signore.</p>
<p class="C28 V39">Tesserai la tunica di bisso. Farai un turbante di bisso e una cintura, lavoro di ricamo.</p>
<p class="C28 V40">Per i figli di Aronne farai tuniche e cinture. Per essi farai anche berretti a gloria e decoro.</p>
<p class="C28 V41">Farai indossare queste vesti ad Aronne, tuo fratello, e ai suoi figli. Poi li ungerai, darai loro l'investitura e li consacrerai, perché esercitino il sacerdozio in mio onore.</p>
<p class="C28 V42">Farai loro inoltre calzoni di lino, per coprire la loro nudità; dovranno arrivare dai fianchi fino alle cosce.</p>
<p class="C28 V43">Aronne e i suoi figli li indosseranno quando entreranno nella tenda del convegno o quando si avvicineranno all'altare per officiare nel santuario, perché non incorrano in una colpa che li farebbe morire. È una prescrizione rituale perenne per lui e per i suoi discendenti.</p>
<p class="C29 V1">Osserverai questo rito per consacrarli al mio sacerdozio. Prendi un giovenco e due arieti senza difetto;</p>
<p class="C29 V2">poi pani azzimi, focacce azzime impastate con olio e schiacciate azzime cosparse di olio: di fior di farina di frumento.</p>
<p class="C29 V3">Le disporrai in un solo canestro e le offrirai nel canestro insieme con il giovenco e i due arieti.</p>
<p class="C29 V4">Farai avvicinare Aronne e i suoi figli all'ingresso della tenda del convegno e li farai lavare con acqua.</p>
<p class="C29 V5">Prenderai le vesti e rivestirai Aronne della tunica, del manto dell'efod, dell'efod e del pettorale; lo cingerai con la cintura dell'efod;</p>
<p class="C29 V6">gli porrai sul capo il turbante e fisserai il diadema sacro sopra il turbante.</p>
<p class="C29 V7">Poi prenderai l'olio dell'unzione, lo verserai sul suo capo e lo ungerai.</p>
<p class="C29 V8">Quanto ai suoi figli, li farai avvicinare, li rivestirai di tuniche;</p>
<p class="C29 V9">li cingerai con la cintura e legherai loro i berretti. Il sacerdozio apparterrà loro per decreto perenne. Così darai l'investitura ad Aronne e ai suoi figli.</p>
<p class="C29 V10">Farai poi avvicinare il giovenco davanti alla tenda del convegno. Aronne e i suoi figli poseranno le mani sulla sua testa.</p>
<p class="C29 V11">Immolerai il giovenco davanti al Signore, all'ingresso della tenda del convegno.</p>
<p class="C29 V12">Prenderai parte del suo sangue e con il dito lo spalmerai sui corni dell'altare. Il resto del sangue lo verserai alla base dell'altare.</p>
<p class="C29 V13">Prenderai tutto il grasso che avvolge le viscere, il lobo del fegato, i reni con il grasso che vi è sopra, e li farai ardere in sacrificio sull'altare.</p>
<p class="C29 V14">Ma la carne del giovenco, la sua pelle e i suoi escrementi, li brucerai fuori del campo, perché si tratta di un sacrificio per il peccato.</p>
<p class="C29 V15">Prenderai poi uno degli arieti; Aronne e i suoi figli poseranno le mani sulla sua testa.</p>
<p class="C29 V16">Immolerai l'ariete, ne raccoglierai il sangue e lo spargerai intorno all'altare.</p>
<p class="C29 V17">Poi farai a pezzi l'ariete, ne laverai le viscere e le zampe e le disporrai sui quarti e sulla testa.</p>
<p class="C29 V18">Allora brucerai in soave odore sull'altare tutto l'ariete. È un olocausto in onore del Signore, un profumo gradito, una offerta consumata dal fuoco per il Signore.</p>
<p class="C29 V19">Poi prenderai il secondo ariete; Aronne e i suoi figli poseranno le mani sulla sua testa.</p>
<p class="C29 V20">Lo immolerai, prenderai parte del suo sangue e ne porrai sul lobo dell'orecchio destro di Aronne, sul lobo dell'orecchio destro dei suoi figli, sul pollice della loro mano destra e sull'alluce del loro piede destro; poi spargerai il sangue intorno all'altare.</p>
<p class="C29 V21">Prenderai di questo sangue dall'altare e insieme un po' d'olio dell'unzione e ne spruzzerai Aronne e le sue vesti, i figli di Aronne e le loro vesti: così sarà consacrato lui con le sue vesti e insieme con lui i suoi figli con le loro vesti.</p>
<p class="C29 V22">Poi prenderai il grasso dell'ariete: la coda, il grasso che copre le viscere, il lobo del fegato, i due reni con il grasso che vi è sopra, e la coscia destra, perché è l'ariete dell'investitura.</p>
<p class="C29 V23">Prenderai anche un pane rotondo, una focaccia all'olio e una schiacciata dal canestro di azzimi deposto davanti al Signore.</p>
<p class="C29 V24">Metterai il tutto sulle palme di Aronne e sulle palme dei suoi figli e farai compiere il gesto di presentazione proprio dell'offerta agitata davanti al Signore.</p>
<p class="C29 V25">Poi riprenderai ogni cosa dalle loro mani e la brucerai in odore soave sull'altare, sopra l'olocausto, come profumo gradito davanti al Signore: è un'offerta consumata dal fuoco in onore del Signore.</p>
<p class="C29 V26">Prenderai il petto dell'ariete dell'investitura di Aronne e compirai il gesto di presentazione dell'offerta, agitandola davanti al Signore: sarà la tua porzione.</p>
<p class="C29 V27">Consacrerai il petto, presentato con il gesto dell'offerta, e la coscia del contributo, prelevati dall'ariete dell'investitura: queste cose saranno di Aronne e dei suoi figli.</p>
<p class="C29 V28">Dovranno appartenere ad Aronne e ai suoi figli come porzione loro riservata dagli Israeliti in forza di legge perenne. Perché è un contributo, un prelevamento cioè che gli Israeliti dovranno operare in tutti i loro sacrifici di comunione, un prelevamento dovuto al Signore.</p>
<p class="C29 V29">Le vesti sacre di Aronne passeranno, dopo di lui, ai suoi figli, che se ne rivestiranno per ricevere l'unzione e l'investitura.</p>
<p class="C29 V30">Quello dei figli di Aronne, che gli succederà nel sacerdozio ed entrerà nella tenda del convegno per officiare nel santuario, porterà queste vesti per sette giorni.</p>
<p class="C29 V31">Poi prenderai l'ariete dell'investitura e ne cuocerai le carni in luogo santo.</p>
<p class="C29 V32">Aronne e i suoi figli mangeranno la carne dell'ariete e il pane contenuto nel canestro all'ingresso della tenda del convegno.</p>
<p class="C29 V33">Mangeranno così ciò che sarà servito per fare la espiazione, nel corso della loro investitura e consacrazione. Nessun estraneo ne deve mangiare, perché sono cose sante.</p>
<p class="C29 V34">Nel caso che al mattino ancora restasse carne del sacrificio d'investitura e del pane, brucerai questo avanzo nel fuoco. Non lo si mangerà: è cosa santa.</p>
<p class="C29 V35">Farai dunque ad Aronne e ai suoi figli secondo quanto ti ho comandato. Per sette giorni ne farai l'investitura.</p>
<p class="C29 V36">In ciascun giorno offrirai un giovenco in sacrificio per il peccato, in espiazione; toglierai il peccato dall'altare facendo per esso il sacrificio espiatorio e in seguito lo ungerai per consacrarlo.</p>
<p class="C29 V37">Per sette giorni farai il sacrificio espiatorio per l'altare e lo consacrerai. Diverrà allora una cosa santissima e quanto toccherà l'altare sarà santo.</p>
<p class="C29 V38">Ecco ciò che tu offrirai sull'altare: due agnelli di un anno ogni giorno, per sempre.</p>
<p class="C29 V39">Offrirai uno di questi agnelli al mattino, il secondo al tramonto.</p>
<p class="C29 V40">Con il primo agnello offrirai un decimo di efa di fior di farina impastata con un quarto di hin di olio vergine e una libazione di un quarto di hin di vino.</p>
<p class="C29 V41">Offrirai il secondo agnello al tramonto con un'oblazione e una libazione come quelle del mattino: profumo soave, offerta consumata dal fuoco in onore del Signore.</p>
<p class="C29 V42">Questo è l'olocausto perenne per le vostre generazioni, all'ingresso della tenda del convegno, alla presenza del Signore, dove io vi darò convegno per parlare con te.</p>
<p class="C29 V43">Io darò convegno agli Israeliti in questo luogo, che sarà consacrato dalla mia Gloria.</p>
<p class="C29 V44">Consacrerò la tenda del convegno e l'altare. Consacrerò anche Aronne e i suoi figli, perché siano miei sacerdoti.</p>
<p class="C29 V45">Abiterò in mezzo agli Israeliti e sarò il loro Dio.</p>
<p class="C29 V46">Sapranno che io sono il Signore, il loro Dio, che li ho fatti uscire dal paese d'Egitto, per abitare in mezzo a loro, io il Signore, loro Dio.</p>
<p class="C30 V1">Farai poi un altare sul quale bruciare l'incenso: lo farai di legno di acacia.</p>
<p class="C30 V2">Avrà un cubito di lunghezza e un cubito di larghezza, sarà cioè quadrato; avrà due cubiti di altezza e i suoi corni saranno tutti di un pezzo.</p>
<p class="C30 V3">Rivestirai d'oro puro il suo piano, i suoi lati, i suoi corni e gli farai intorno un bordo d'oro.</p>
<p class="C30 V4">Farai anche due anelli d'oro al di sotto del bordo, sui due fianchi, ponendoli cioè sui due lati opposti: serviranno per inserire le stanghe destinate a trasportarlo.</p>
<p class="C30 V5">Farai le stanghe di legno di acacia e le rivestirai d'oro.</p>
<p class="C30 V6">Porrai l'altare davanti al velo che nasconde l'arca della Testimonianza, di fronte al coperchio che è sopra la Testimonianza, dove io ti darò convegno.</p>
<p class="C30 V7">Aronne brucerà su di esso l'incenso aromatico: lo brucerà ogni mattina quando riordinerà le lampade</p>
<p class="C30 V8">e lo brucerà anche al tramonto, quando Aronne riempirà le lampade: incenso perenne davanti al Signore per le vostre generazioni.</p>
<p class="C30 V9">Non vi offrirete sopra incenso estraneo, né olocausto, né oblazione; né vi verserete libazione.</p>
<p class="C30 V10">Una volta all'anno Aronne farà il rito espiatorio sui corni di esso: con il sangue del sacrificio per il peccato vi farà sopra una volta all'anno il rito espiatorio per le vostre generazioni. È cosa santissima per il Signore».</p>
<p class="C30 V11">Il Signore parlò a Mosè e gli disse:</p>
<p class="C30 V12">«Quando per il censimento farai la rassegna degli Israeliti, ciascuno di essi pagherà al Signore il riscatto della sua vita all'atto del censimento, perché non li colpisca un flagello in occasione del loro censimento.</p>
<p class="C30 V13">Chiunque verrà sottoposto al censimento, pagherà un mezzo siclo, computato secondo il siclo del santuario, il siclo di venti ghera. Questo mezzo siclo sarà un'offerta prelevata in onore del Signore.</p>
<p class="C30 V14">Ogni persona sottoposta al censimento, dai venti anni in su, paghi l'offerta prelevata per il Signore.</p>
<p class="C30 V15">Il ricco non darà di più e il povero non darà di meno di mezzo siclo, per soddisfare all'offerta prelevata per il Signore, a riscatto delle vostre vite.</p>
<p class="C30 V16">Prenderai il denaro di questo riscatto ricevuto dagli Israeliti e lo impiegherai per il servizio della tenda del convegno. Esso sarà per gli Israeliti come un memoriale davanti al Signore per il riscatto delle vostre vite».</p>
<p class="C30 V17">Il Signore parlò a Mosè:</p>
<p class="C30 V18">«Farai una conca di rame con il piedestallo di rame, per le abluzioni; la collocherai tra la tenda del convegno e l'altare e vi metterai acqua.</p>
<p class="C30 V19">Aronne e i suoi figli vi attingeranno per lavarsi le mani e i piedi.</p>
<p class="C30 V20">Quando entreranno nella tenda del convegno, faranno una abluzione con l'acqua, perché non muoiano; così quando si avvicineranno all'altare per officiare, per bruciare un'offerta da consumare con il fuoco in onore del Signore,</p>
<p class="C30 V21">si laveranno le mani e i piedi e non moriranno. È una prescrizione rituale perenne per lui e per i suoi discendenti, in tutte le loro generazioni».</p>
<p class="C30 V22">Il Signore parlò a Mosè:</p>
<p class="C30 V23">«Procùrati balsami pregiati: mirra vergine per il peso di cinquecento sicli, cinnamòmo odorifero, la metà, cioè duecentocinquanta sicli, canna odorifera, duecentocinquanta,</p>
<p class="C30 V24">cassia, cinquecento sicli, secondo il siclo del santuario, e un hin d'olio d'oliva.</p>
<p class="C30 V25">Ne farai l'olio per l'unzione sacra, un unguento composto secondo l'arte del profumiere: sarà l'olio per l'unzione sacra.</p>
<p class="C30 V26">Con esso ungerai la tenda del convegno, l'arca della Testimonianza,</p>
<p class="C30 V27">la tavola e tutti i suoi accessori, il candelabro con i suoi accessori, l'altare del profumo,</p>
<p class="C30 V28">l'altare degli olocausti e tutti i suoi accessori; la conca e il suo piedestallo.</p>
<p class="C30 V29">Consacrerai queste cose, le quali diventeranno santissime: quanto le toccherà sarà santo.</p>
<p class="C30 V30">Ungerai anche Aronne e i suoi figli e li consacrerai perché esercitino il mio sacerdozio.</p>
<p class="C30 V31">Agli Israeliti dirai: Questo sarà per voi l'olio dell'unzione sacra per le vostre generazioni.</p>
<p class="C30 V32">Non si dovrà versare sul corpo di nessun uomo e di simile a questo non ne dovrete fare: è una cosa santa e santa la dovrete ritenere.</p>
<p class="C30 V33">Chi ne farà di simile a questo o ne porrà sopra un uomo estraneo sarà eliminato dal suo popolo».</p>
<p class="C30 V34">Il Signore disse a Mosè: «Procùrati balsami: storàce, ònice, galbano come balsami e incenso puro: il tutto in parti uguali.</p>
<p class="C30 V35">Farai con essi un profumo da bruciare, una composizione aromatica secondo l'arte del profumiere, salata, pura e santa.</p>
<p class="C30 V36">Ne pesterai un poco riducendola in polvere minuta e ne metterai davanti alla Testimonianza, nella tenda del convegno, dove io ti darò convegno. Cosa santissima sarà da voi ritenuta.</p>
<p class="C30 V37">Non farete per vostro uso alcun profumo di composizione simile a quello che devi fare: lo riterrai una cosa santa in onore del Signore.</p>
<p class="C30 V38">Chi ne farà di simile per sentirne il profumo sarà eliminato dal suo popolo».</p>
<p class="C31 V1">Il Signore parlò a Mosè e gli disse:</p>
<p class="C31 V2">«Vedi, ho chiamato per nome Bezaleel, figlio di Uri, figlio di Cur, della tribù di Giuda.</p>
<p class="C31 V3">L'ho riempito dello spirito di Dio, perché abbia saggezza, intelligenza e scienza in ogni genere di lavoro,</p>
<p class="C31 V4">per concepire progetti e realizzarli in oro, argento e rame,</p>
<p class="C31 V5">per intagliare le pietre da incastonare, per scolpire il legno e compiere ogni sorta di lavoro.</p>
<p class="C31 V6">Ed ecco gli ho dato per compagno Ooliab, figlio di Achisamach, della tribù di Dan. Inoltre nel cuore di ogni artista ho infuso saggezza, perché possano eseguire quanto ti ho comandato:</p>
<p class="C31 V7">la tenda del convegno, l'arca della Testimonianza, il coperchio sopra di essa e tutti gli accessori della tenda;</p>
<p class="C31 V8">la tavola con i suoi accessori, il candelabro puro con i suoi accessori, l'altare dei profumi</p>
<p class="C31 V9">e l'altare degli olocausti con tutti i suoi accessori, la conca con il suo piedestallo,</p>
<p class="C31 V10">le vesti ornamentali, le vesti sacre del sacerdote Aronne e le vesti dei suoi figli per esercitare il sacerdozio;</p>
<p class="C31 V11">l'olio dell'unzione e il profumo degli aromi per il santuario. Essi eseguiranno ogni cosa secondo quanto ti ho ordinato».</p>
<p class="C31 V12">Il Signore disse a Mosè:</p>
<p class="C31 V13">«Quanto a te, parla agli Israeliti e riferisci loro: In tutto dovrete osservare i miei sabati, perché il sabato è un segno tra me e voi, per le vostre generazioni, perché si sappia che io sono il Signore che vi santifica.</p>
<p class="C31 V14">Osserverete dunque il sabato, perché lo dovete ritenere santo. Chi lo profanerà sarà messo a morte; chiunque in quel giorno farà qualche lavoro, sarà eliminato dal suo popolo.</p>
<p class="C31 V15">Durante sei giorni si lavori, ma il settimo giorno vi sarà riposo assoluto, sacro al Signore. Chiunque farà un lavoro di sabato sarà messo a morte.</p>
<p class="C31 V16">Gli Israeliti osserveranno il sabato, festeggiando il sabato nelle loro generazioni come un'alleanza perenne.</p>
<p class="C31 V17">Esso è un segno perenne fra me e gli Israeliti, perché il Signore in sei giorni ha fatto il cielo e la terra, ma nel settimo ha cessato e si è riposato».</p>
<p class="C31 V18">Quando il Signore ebbe finito di parlare con Mosè sul monte Sinai, gli diede le due tavole della Testimonianza, tavole di pietra, scritte dal dito di Dio.</p>
<p class="C32 V1">Il popolo, vedendo che Mosè tardava a scendere dalla montagna, si affollò intorno ad Aronne e gli disse: «Facci un dio che cammini alla nostra testa, perché a quel Mosè, l'uomo che ci ha fatti uscire dal paese d'Egitto, non sappiamo che cosa sia accaduto».</p>
<p class="C32 V2">Aronne rispose loro: «Togliete i pendenti d'oro che hanno agli orecchi le vostre mogli e le vostre figlie e portateli a me».</p>
<p class="C32 V3">Tutto il popolo tolse i pendenti che ciascuno aveva agli orecchi e li portò ad Aronne.</p>
<p class="C32 V4">Egli li ricevette dalle loro mani e li fece fondere in una forma e ne ottenne un vitello di metallo fuso. Allora dissero: «Ecco il tuo Dio, o Israele, colui che ti ha fatto uscire dal paese d'Egitto!».</p>
<p class="C32 V5">Ciò vedendo, Aronne costruì un altare davanti al vitello e proclamò: «Domani sarà festa in onore del Signore».</p>
<p class="C32 V6">Il giorno dopo si alzarono presto, offrirono olocausti e presentarono sacrifici di comunione. Il popolo sedette per mangiare e bere, poi si alzò per darsi al divertimento.</p>
<p class="C32 V7">Allora il Signore disse a Mosè: «Va', scendi, perché il tuo popolo, che tu hai fatto uscire dal paese d'Egitto, si è pervertito.</p>
<p class="C32 V8">Non hanno tardato ad allontanarsi dalla via che io avevo loro indicata! Si son fatti un vitello di metallo fuso, poi gli si sono prostrati dinanzi, gli hanno offerto sacrifici e hanno detto: Ecco il tuo Dio, Israele; colui che ti ha fatto uscire dal paese di Egitto».</p>
<p class="C32 V9">Il Signore disse inoltre a Mosè: «Ho osservato questo popolo e ho visto che è un popolo dalla dura cervice.</p>
<p class="C32 V10">Ora lascia che la mia ira si accenda contro di loro e li distrugga. Di te invece farò una grande nazione».</p>
<p class="C32 V11">Mosè allora supplicò il Signore, suo Dio, e disse: «Perché, Signore, divamperà la tua ira contro il tuo popolo, che tu hai fatto uscire dal paese d'Egitto con grande forza e con mano potente?</p>
<p class="C32 V12">Perché dovranno dire gli Egiziani: Con malizia li ha fatti uscire, per farli perire tra le montagne e farli sparire dalla terra? Desisti dall'ardore della tua ira e abbandona il proposito di fare del male al tuo popolo.</p>
<p class="C32 V13">Ricòrdati di Abramo, di Isacco, di Israele, tuoi servi, ai quali hai giurato per te stesso e hai detto: Renderò la vostra posterità numerosa come le stelle del cielo e tutto questo paese, di cui ho parlato, lo darò ai tuoi discendenti, che lo possederanno per sempre».</p>
<p class="C32 V14">Il Signore abbandonò il proposito di nuocere al suo popolo.</p>
<p class="C32 V15">Mosè ritornò e scese dalla montagna con in mano le due tavole della Testimonianza, tavole scritte sui due lati, da una parte e dall'altra.</p>
<p class="C32 V16">Le tavole erano opera di Dio, la scrittura era scrittura di Dio, scolpita sulle tavole.</p>
<p class="C32 V17">Giosuè sentì il rumore del popolo che urlava e disse a Mosè: «C'è rumore di battaglia nell'accampamento».</p>
<p class="C32 V18">Ma rispose Mosè: «Non è il grido di chi canta: Vittoria! Non è il grido di chi canta: Disfatta! Il grido di chi canta a due cori io sento».</p>
<p class="C32 V19">Quando si fu avvicinato all'accampamento, vide il vitello e le danze. Allora si accese l'ira di Mosè: egli scagliò dalle mani le tavole e le spezzò ai piedi della montagna.</p>
<p class="C32 V20">Poi afferrò il vitello che quelli avevano fatto, lo bruciò nel fuoco, lo frantumò fino a ridurlo in polvere, ne sparse la polvere nell'acqua e la fece trangugiare agli Israeliti.</p>
<p class="C32 V21">Mosè disse ad Aronne: «Che ti ha fatto questo popolo, perché tu l'abbia gravato di un peccato così grande?».</p>
<p class="C32 V22">Aronne rispose: «Non si accenda l'ira del mio signore; tu stesso sai che questo popolo è inclinato al male.</p>
<p class="C32 V23">Mi dissero: Facci un dio, che cammini alla nostra testa, perché a quel Mosè, l'uomo che ci ha fatti uscire dal paese d'Egitto, non sappiamo che cosa sia capitato.</p>
<p class="C32 V24">Allora io dissi: Chi ha dell'oro? Essi se lo sono tolto, me lo hanno dato; io l'ho gettato nel fuoco e ne è uscito questo vitello».</p>
<p class="C32 V25">Mosè vide che il popolo non aveva più freno, perché Aronne gli aveva tolto ogni freno, così da farne il ludibrio dei loro avversari.</p>
<p class="C32 V26">Mosè si pose alla porta dell'accampamento e disse: «Chi sta con il Signore, venga da me!». Gli si raccolsero intorno tutti i figli di Levi.</p>
<p class="C32 V27">Gridò loro: «Dice il Signore, il Dio d'Israele: Ciascuno di voi tenga la spada al fianco. Passate e ripassate nell'accampamento da una porta all'altra: uccida ognuno il proprio fratello, ognuno il proprio amico, ognuno il proprio parente».</p>
<p class="C32 V28">I figli di Levi agirono secondo il comando di Mosè e in quel giorno perirono circa tremila uomini del popolo.</p>
<p class="C32 V29">Allora Mosè disse: «Ricevete oggi l'investitura dal Signore; ciascuno di voi è stato contro suo figlio e contro suo fratello, perché oggi Egli vi accordasse una benedizione».</p>
<p class="C32 V30">Il giorno dopo Mosè disse al popolo: «Voi avete commesso un grande peccato; ora salirò verso il Signore: forse otterrò il perdono della vostra colpa».</p>
<p class="C32 V31">Mosè ritornò dal Signore e disse: «Questo popolo ha commesso un grande peccato: si sono fatti un dio d'oro.</p>
<p class="C32 V32">Ma ora, se tu perdonassi il loro peccato... E se no, cancellami dal tuo libro che hai scritto!».</p>
<p class="C32 V33">Il Signore disse a Mosè: «Io cancellerò dal mio libro colui che ha peccato contro di me.</p>
<p class="C32 V34">Ora va', conduci il popolo là dove io ti ho detto. Ecco il mio angelo ti precederà; ma nel giorno della mia visita li punirò per il loro peccato».</p>
<p class="C32 V35">Il Signore percosse il popolo, perché aveva fatto il vitello fabbricato da Aronne.</p>
<p class="C33 V1">Il Signore parlò a Mosè: «Su, esci di qui tu e il popolo che hai fatto uscire dal paese d'Egitto, verso la terra che ho promesso con giuramento ad Abramo, a Isacco e a Giacobbe, dicendo: Alla tua discendenza la darò.</p>
<p class="C33 V2">Manderò davanti a te un angelo e scaccerò il Cananeo, l'Amorreo, l'Hittita, il Perizzita, l'Eveo e il Gebuseo.</p>
<p class="C33 V3">Va' pure verso la terra dove scorre latte e miele... Ma io non verrò in mezzo a te, per non doverti sterminare lungo il cammino, perché tu sei un popolo di dura cervice».</p>
<p class="C33 V4">Il popolo udì questa triste notizia e tutti fecero lutto: nessuno più indossò i suoi ornamenti.</p>
<p class="C33 V5">Il Signore disse a Mosè: «Riferisci agli Israeliti: Voi siete un popolo di dura cervice; se per un momento io venissi in mezzo a te, io ti sterminerei. Ora togliti i tuoi ornamenti e poi saprò che cosa dovrò farti».</p>
<p class="C33 V6">Gli Israeliti si spogliarono dei loro ornamenti dal monte Oreb in poi.</p>
<p class="C33 V7">Mosè a ogni tappa prendeva la tenda e la piantava fuori dell'accampamento, ad una certa distanza dall'accampamento, e l'aveva chiamata tenda del convegno; appunto a questa tenda del convegno, posta fuori dell'accampamento, si recava chiunque volesse consultare il Signore.</p>
<p class="C33 V8">Quando Mosè usciva per recarsi alla tenda, tutto il popolo si alzava in piedi, stando ciascuno all'ingresso della sua tenda: guardavano passare Mosè, finché fosse entrato nella tenda.</p>
<p class="C33 V9">Quando Mosè entrava nella tenda, scendeva la colonna di nube e restava all'ingresso della tenda. Allora il Signore parlava con Mosè.</p>
<p class="C33 V10">Tutto il popolo vedeva la colonna di nube, che stava all'ingresso della tenda e tutti si alzavano e si prostravano ciascuno all'ingresso della propria tenda.</p>
<p class="C33 V11">Così il Signore parlava con Mosè faccia a faccia, come un uomo parla con un altro. Poi questi tornava nell'accampamento, mentre il suo inserviente, il giovane Giosuè figlio di Nun, non si allontanava dall'interno della tenda.</p>
<p class="C33 V12">Mosè disse al Signore: «Vedi, tu mi ordini: Fa' salire questo popolo, ma non mi hai indicato chi manderai con me; eppure hai detto: Ti ho conosciuto per nome, anzi hai trovato grazia ai miei occhi.</p>
<p class="C33 V13">Ora, se davvero ho trovato grazia ai tuoi occhi, indicami la tua via, così che io ti conosca, e trovi grazia ai tuoi occhi; considera che questa gente è il tuo popolo».</p>
<p class="C33 V14">Rispose: «Io camminerò con voi e ti darò riposo».</p>
<p class="C33 V15">Riprese: «Se tu non camminerai con noi, non farci salire di qui.</p>
<p class="C33 V16">Come si saprà dunque che ho trovato grazia ai tuoi occhi, io e il tuo popolo, se non nel fatto che tu cammini con noi? Così saremo distinti, io e il tuo popolo, da tutti i popoli che sono sulla terra».</p>
<p class="C33 V17">Disse il Signore a Mosè: «Anche quanto hai detto io farò, perché hai trovato grazia ai miei occhi e ti ho conosciuto per nome».</p>
<p class="C33 V18">Gli disse: «Mostrami la tua Gloria!».</p>
<p class="C33 V19">Rispose: «Farò passare davanti a te tutto il mio splendore e proclamerò il mio nome: Signore, davanti a te. Farò grazia a chi vorrò far grazia e avrò misericordia di chi vorrò aver misericordia».</p>
<p class="C33 V20">Soggiunse: «Ma tu non potrai vedere il mio volto, perché nessun uomo può vedermi e restare vivo».</p>
<p class="C33 V21">Aggiunse il Signore: «Ecco un luogo vicino a me. Tu starai sopra la rupe:</p>
<p class="C33 V22">quando passerà la mia Gloria, io ti porrò nella cavità della rupe e ti coprirò con la mano finché sarò passato.</p>
<p class="C33 V23">Poi toglierò la mano e vedrai le mie spalle, ma il mio volto non lo si può vedere».</p>
<p class="C34 V1">Poi il Signore disse a Mosè: «Taglia due tavole di pietra come le prime. Io scriverò su queste tavole le parole che erano sulle tavole di prima, che hai spezzate.</p>
<p class="C34 V2">Tieniti pronto per domani mattina: domani mattina salirai sul monte Sinai e rimarrai lassù per me in cima al monte.</p>
<p class="C34 V3">Nessuno salga con te, nessuno si trovi sulla cima del monte e lungo tutto il monte; neppure armenti o greggi vengano a pascolare davanti a questo monte».</p>
<p class="C34 V4">Mosè tagliò due tavole di pietra come le prime; si alzò di buon mattino e salì sul monte Sinai, come il Signore gli aveva comandato, con le due tavole di pietra in mano.</p>
<p class="C34 V5">Allora il Signore scese nella nube, si fermò là presso di lui e proclamò il nome del Signore.</p>
<p class="C34 V6">Il Signore passò davanti a lui proclamando: «Il Signore, il Signore, Dio misericordioso e pietoso, lento all'ira e ricco di grazia e di fedeltà,</p>
<p class="C34 V7">che conserva il suo favore per mille generazioni, che perdona la colpa, la trasgressione e il peccato, ma non lascia senza punizione, che castiga la colpa dei padri nei figli e nei figli dei figli fino alla terza e alla quarta generazione».</p>
<p class="C34 V8">Mosè si curvò in fretta fino a terra e si prostrò.</p>
<p class="C34 V9">Disse: «Se ho trovato grazia ai tuoi occhi, mio Signore, che il Signore cammini in mezzo a noi. Sì, è un popolo di dura cervice, ma tu perdona la nostra colpa e il nostro peccato: fa' di noi la tua eredità».</p>
<p class="C34 V10">Il Signore disse: «Ecco io stabilisco un'alleanza: in presenza di tutto il tuo popolo io farò meraviglie, quali non furono mai compiute in nessun paese e in nessuna nazione: tutto il popolo in mezzo al quale ti trovi vedrà l'opera del Signore, perché terribile è quanto io sto per fare con te.</p>
<p class="C34 V11">Osserva dunque ciò che io oggi ti comando. Ecco io scaccerò davanti a te l'Amorreo, il Cananeo, l'Hittita, il Perizzita, l'Eveo e il Gebuseo.</p>
<p class="C34 V12">Guardati bene dal far alleanza con gli abitanti del paese nel quale stai per entrare, perché ciò non diventi una trappola in mezzo a te.</p>
<p class="C34 V13">Anzi distruggerete i loro altari, spezzerete le loro stele e taglierete i loro pali sacri.</p>
<p class="C34 V14">Tu non devi prostrarti ad altro Dio, perché il Signore si chiama Geloso: egli è un Dio geloso.</p>
<p class="C34 V15">Non fare alleanza con gli abitanti di quel paese, altrimenti, quando si prostituiranno ai loro dèi e faranno sacrifici ai loro dèi, inviteranno anche te: tu allora mangeresti le loro vittime sacrificali.</p>
<p class="C34 V16">Non prendere per mogli dei tuoi figli le loro figlie, altrimenti, quando esse si prostituiranno ai loro dèi, indurrebbero anche i tuoi figli a prostituirsi ai loro dèi.</p>
<p class="C34 V17">Non ti farai un dio di metallo fuso.</p>
<p class="C34 V18">Osserverai la festa degli azzimi. Per sette giorni mangerai pane azzimo, come ti ho comandato, nel tempo stabilito del mese di Abib; perché nel mese di Abib sei uscito dall'Egitto.</p>
<p class="C34 V19">Ogni essere che nasce per primo dal seno materno è mio: ogni tuo capo di bestiame maschio, primogenito del bestiame grosso e minuto.</p>
<p class="C34 V20">Il primogenito dell'asino riscatterai con un altro capo di bestiame e, se non lo vorrai riscattare, gli spaccherai la nuca. Ogni primogenito dei tuoi figli lo dovrai riscattare. Nessuno venga davanti a me a mani vuote.</p>
<p class="C34 V21">Per sei giorni lavorerai, ma nel settimo riposerai; dovrai riposare anche nel tempo dell'aratura e della mietitura.</p>
<p class="C34 V22">Celebrerai anche la festa della settimana, la festa cioè delle primizie della mietitura del frumento e la festa del raccolto al volgere dell'anno.</p>
<p class="C34 V23">Tre volte all'anno ogni tuo maschio compaia alla presenza del Signore Dio, Dio d'Israele.</p>
<p class="C34 V24">Perché io scaccerò le nazioni davanti a te e allargherò i tuoi confini; così quando tu, tre volte all'anno, salirai per comparire alla presenza del Signore tuo Dio, nessuno potrà desiderare di invadere il tuo paese.</p>
<p class="C34 V25">Non sacrificherai con pane lievitato il sangue della mia vittima sacrificale; la vittima sacrificale della festa di pasqua non dovrà rimanere fino alla mattina.</p>
<p class="C34 V26">Porterai alla casa del Signore, tuo Dio, la primizia dei primi prodotti della tua terra. Non cuocerai un capretto nel latte di sua madre».</p>
<p class="C34 V27">Il Signore disse a Mosè: «Scrivi queste parole, perché sulla base di queste parole io ho stabilito un'alleanza con te e con Israele».</p>
<p class="C34 V28">Mosè rimase con il Signore quaranta giorni e quaranta notti senza mangiar pane e senza bere acqua. Il Signore scrisse sulle tavole le parole dell'alleanza, le dieci parole.</p>
<p class="C34 V29">Quando Mosè scese dal monte Sinai - le due tavole della Testimonianza si trovavano nelle mani di Mosè mentre egli scendeva dal monte - non sapeva che la pelle del suo viso era diventata raggiante, poiché aveva conversato con lui.</p>
<p class="C34 V30">Ma Aronne e tutti gli Israeliti, vedendo che la pelle del suo viso era raggiante, ebbero timore di avvicinarsi a lui.</p>
<p class="C34 V31">Mosè allora li chiamò e Aronne, con tutti i capi della comunità, andò da lui. Mosè parlò a loro.</p>
<p class="C34 V32">Si avvicinarono dopo di loro tutti gli Israeliti ed egli ingiunse loro ciò che il Signore gli aveva ordinato sul monte Sinai.</p>
<p class="C34 V33">Quando Mosè ebbe finito di parlare a loro, si pose un velo sul viso.</p>
<p class="C34 V34">Quando entrava davanti al Signore per parlare con lui, Mosè si toglieva il velo, fin quando fosse uscito. Una volta uscito, riferiva agli Israeliti ciò che gli era stato ordinato.</p>
<p class="C34 V35">Gli Israeliti, guardando in faccia Mosè, vedevano che la pelle del suo viso era raggiante. Poi egli si rimetteva il velo sul viso, fin quando fosse di nuovo entrato a parlare con lui.</p>
<p class="C35 V1">Mosè radunò tutta la comunità degli Israeliti e disse loro: «Queste sono le cose che il Signore ha comandato di fare:</p>
<p class="C35 V2">Per sei giorni si lavorerà, ma il settimo sarà per voi un giorno santo, un giorno di riposo assoluto, sacro al Signore. Chiunque in quel giorno farà qualche lavoro sarà messo a morte.</p>
<p class="C35 V3">Non accenderete il fuoco in giorno di sabato, in nessuna delle vostre dimore».</p>
<p class="C35 V4">Mosè disse a tutta la comunità degli Israeliti: «Questo il Signore ha comandato:</p>
<p class="C35 V5">Prelevate su quanto possedete un contributo per il Signore. Quanti hanno cuore generoso, portino questo contributo volontario per il Signore: oro, argento e rame,</p>
<p class="C35 V6">tessuti di porpora viola e rossa, di scarlatto, di bisso e di pelo di capra,</p>
<p class="C35 V7">pelli di montone tinte di rosso, pelli di tasso e legno di acacia,</p>
<p class="C35 V8">olio per l'illuminazione, balsami per unguenti e per l'incenso aromatico,</p>
<p class="C35 V9">pietre di ònice e pietre da incastonare nell'efod e nel pettorale.</p>
<p class="C35 V10">Tutti gli artisti che sono tra di voi vengano ed eseguiscano quanto il Signore ha comandato:</p>
<p class="C35 V11">la Dimora, la sua tenda, la sua copertura, le sue fibbie, le sue assi, le sue traverse, le sue colonne e le sue basi,</p>
<p class="C35 V12">l'arca e le sue stanghe, il coperchio e il velo che lo nasconde,</p>
<p class="C35 V13">la tavola con le sue stanghe e tutti i suoi accessori e i pani dell'offerta,</p>
<p class="C35 V14">il candelabro per illuminare con i suoi accessori, le sue lampade e l'olio per l'illuminazione,</p>
<p class="C35 V15">l'altare dei profumi con le sue stanghe, l'olio dell'unzione e il profumo aromatico, la cortina d'ingresso alla porta della Dimora,</p>
<p class="C35 V16">l'altare degli olocausti con la sua graticola, le sue sbarre e tutti i suoi accessori, la conca con il suo piedestallo,</p>
<p class="C35 V17">i tendaggi del recinto, le sue colonne e le sue basi e la cortina alla porta del recinto,</p>
<p class="C35 V18">i picchetti della Dimora, i picchetti del recinto e le loro corde,</p>
<p class="C35 V19">le vesti liturgiche per officiare nel santuario, le vesti sacre per il sacerdote Aronne e le vesti dei suoi figli per esercitare il sacerdozio».</p>
<p class="C35 V20">Allora tutta la comunità degli Israeliti si ritirò dalla presenza di Mosè.</p>
<p class="C35 V21">Poi quanti erano di cuore generoso ed erano mossi dal loro spirito, vennero a portare l'offerta per il Signore, per la costruzione della tenda del convegno, per tutti i suoi oggetti di culto e per le vesti sacre.</p>
<p class="C35 V22">Vennero uomini e donne, quanti erano di cuore generoso, e portarono fermagli, pendenti, anelli, collane, ogni sorta di gioielli d'oro: quanti volevano presentare un'offerta di oro al Signore la portarono.</p>
<p class="C35 V23">Quanti si trovavano in possesso di tessuti di porpora viola e rossa, di scarlatto, di bisso, di pelo di capra, di pelli di montone tinte di rosso e di pelli di tasso ne portarono.</p>
<p class="C35 V24">Quanti potevano offrire un'offerta in argento o rame ne offrirono per il Signore. Così anche quanti si trovavano in possesso di legno di acacia per qualche opera della costruzione, ne portarono.</p>
<p class="C35 V25">Inoltre tutte le donne esperte filarono con le mani e portarono filati di porpora viola e rossa, di scarlatto e di bisso.</p>
<p class="C35 V26">Tutte le donne che erano di cuore generoso, secondo la loro abilità, filarono il pelo di capra.</p>
<p class="C35 V27">I capi portarono le pietre di ònice e le pietre preziose da incastonare nell'efod e nel pettorale,</p>
<p class="C35 V28">balsami e olio per l'illuminazione, per l'olio dell'unzione e per l'incenso aromatico.</p>
<p class="C35 V29">Così tutti, uomini e donne, che erano di cuore generoso a portare qualche cosa per la costruzione che il Signore per mezzo di Mosè aveva comandato di fare, la portarono: gli Israeliti portarono la loro offerta volontaria al Signore.</p>
<p class="C35 V30">Mosè disse agli Israeliti: «Vedete, il Signore ha chiamato per nome Bezaleel, figlio di Uri, figlio di Cur, della tribù di Giuda.</p>
<p class="C35 V31">L'ha riempito dello spirito di Dio, perché egli abbia saggezza, intelligenza e scienza in ogni genere di lavoro,</p>
<p class="C35 V32">per concepire progetti e realizzarli in oro, argento, rame,</p>
<p class="C35 V33">per intagliare le pietre da incastonare, per scolpire il legno e compiere ogni sorta di lavoro ingegnoso.</p>
<p class="C35 V34">Gli ha anche messo nel cuore il dono di insegnare e così anche ha fatto con Ooliab, figlio di Achisamach, della tribù di Dan.</p>
<p class="C35 V35">Li ha riempiti di saggezza per compiere ogni genere di lavoro d'intagliatore, di disegnatore, di ricamatore in porpora viola, in porpora rossa, in scarlatto e in bisso, e di tessitore: capaci di realizzare ogni sorta di lavoro e ideatori di progetti».</p>
<p class="C36 V1">Bezaleel, Ooliab e tutti gli artisti che il Signore aveva dotati di saggezza e d'intelligenza, perché fossero in grado di eseguire i lavori della costruzione del santuario, fecero ogni cosa secondo ciò che il Signore aveva ordinato.</p>
<p class="C36 V2">Mosè chiamò Bezaleel, Ooliab e tutti gli artisti, nel cuore dei quali il Signore aveva messo saggezza, quanti erano portati a prestarsi per l'esecuzione dei lavori.</p>
<p class="C36 V3">Essi ricevettero da Mosè ogni contributo portato dagli Israeliti per il lavoro della costruzione del santuario. Ma gli Israeliti continuavano a portare ogni mattina offerte volontarie.</p>
<p class="C36 V4">Allora tutti gli artisti, che eseguivano i lavori per il santuario, lasciarono il lavoro che stavano facendo</p>
<p class="C36 V5">e vennero a dire a Mosè: «Il popolo porta più di quanto è necessario per il lavoro che il Signore ha ordinato».</p>
<p class="C36 V6">Mosè allora fece proclamare nel campo: «Nessuno, uomo o donna, offra più alcuna cosa come contributo per il santuario». Così si impedì al popolo di portare altre offerte;</p>
<p class="C36 V7">perché quanto il popolo aveva già offerto era sufficiente, anzi sovrabbondante, per l'esecuzione di tutti i lavori.</p>
<p class="C36 V8">Tutti gli artisti addetti ai lavori fecero la Dimora. Bezaleel la fece con dieci teli di bisso ritorto, di porpora viola, di porpora rossa e di scarlatto. La fece con figure di cherubini artisticamente lavorati.</p>
<p class="C36 V9">Lunghezza di ciascun telo ventotto cubiti; larghezza quattro cubiti per ciascun telo; la stessa dimensione per tutti i teli.</p>
<p class="C36 V10">Unì cinque teli l'uno all'altro e anche i cinque altri teli unì l'uno all'altro.</p>
<p class="C36 V11">Fece cordoni di porpora viola sull'orlo del primo telo all'estremità della sutura e fece la stessa cosa sull'orlo del primo telo all'estremità della sutura e fece la stessa cosa sull'orlo del telo estremo nella seconda sutura.</p>
<p class="C36 V12">Fece cinquanta cordoni al primo telo e fece anche cinquanta cordoni all'estremità del telo della seconda sutura: i cordoni corrispondevano l'uno all'altro.</p>
<p class="C36 V13">Fece cinquanta fibbie d'oro e unì i teli l'uno all'altro mediante le fibbie; così il tutto venne a formare una sola Dimora.</p>
<p class="C36 V14">Fece poi teli di peli di capra per costituire la tenda al di sopra della Dimora. Ne fece undici teli.</p>
<p class="C36 V15">Lunghezza di un telo trenta cubiti; larghezza quattro cubiti per un telo; la stessa dimensione per gli undici teli.</p>
<p class="C36 V16">Unì insieme cinque teli a parte e sei teli a parte.</p>
<p class="C36 V17">Fece cinquanta cordoni sull'orlo del telo della seconda sutura.</p>
<p class="C36 V18">Fece cinquanta fibbie di rame, per unire insieme la tenda, così da formare un tutto unico.</p>
<p class="C36 V19">Fece poi per la tenda una copertura di pelli di montone tinte di rosso e al di sopra una copertura di pelli di tasso.</p>
<p class="C36 V20">Poi fece per la Dimora assi di legno di acacia, verticali.</p>
<p class="C36 V21">Dieci cubiti la lunghezza di un asse e un cubito e mezzo la larghezza.</p>
<p class="C36 V22">Ogni asse aveva due sostegni, congiunti l'uno all'altro da un rinforzo. Così fece per tutte le assi della Dimora.</p>
<p class="C36 V23">Fece dunque le assi per la Dimora: venti assi sul lato verso il mezzogiorno, a sud.</p>
<p class="C36 V24">Fece anche quaranta basi d'argento sotto le venti assi, due basi sotto un'asse per i suoi due sostegni e due basi sotto l'altra asse per i suoi due sostegni.</p>
<p class="C36 V25">Per il secondo lato della Dimora, verso il settentrione, venti assi,</p>
<p class="C36 V26">come le loro quaranta basi d'argento, due basi sotto un'asse e due basi sotto l'altra asse.</p>
<p class="C36 V27">Per la parte posteriore della Dimora, verso occidente, fece sei assi.</p>
<p class="C36 V28">Fece inoltre due assi per gli angoli della Dimora nella parte posteriore.</p>
<p class="C36 V29">Esse erano formate ciascuna da due pezzi uguali, abbinati e perfettamente congiunti dal basso fino alla cima, all'altezza del primo anello. Così fece per ambedue: esse vennero a formare i due angoli.</p>
<p class="C36 V30">Vi erano dunque otto assi con le loro basi d'argento: sedici basi, due basi sotto un'asse e due basi sotto l'altra asse.</p>
<p class="C36 V31">Fece inoltre traverse di legno di acacia: cinque per le assi di un lato della Dimora,</p>
<p class="C36 V32">cinque traverse per le assi dell'altro lato della Dimora e cinque traverse per le assi della parte posteriore, verso occidente.</p>
<p class="C36 V33">Fece la traversa mediana che, a mezza altezza delle assi, le attraversava da una estremità all'altra.</p>
<p class="C36 V34">Rivestì d'oro le assi, fece in oro i loro anelli, che servivano per inserire le traverse, e rivestì d'oro anche le traverse.</p>
<p class="C36 V35">Fece il velo di porpora viola e di porpora rossa, di scarlatto e di bisso ritorto. Lo fece con figure di cherubini, lavoro di disegnatore.</p>
<p class="C36 V36">Fece per esso quattro colonne di acacia, le rivestì d'oro; anche i loro uncini erano d'oro e fuse per esse quattro basi d'argento.</p>
<p class="C36 V37">Fecero poi una cortina per l'ingresso della tenda, di porpora viola e di porpora rossa, di scarlatto e di bisso ritorto, lavoro di ricamatore;</p>
<p class="C36 V38">le sue cinque colonne con i loro uncini. Rivestì d'oro i loro capitelli e le loro aste trasversali e fece le loro cinque basi di rame.</p>
<p class="C37 V1">Bezaleel fece l'arca di legno di acacia: aveva due cubiti e mezzo di lunghezza, un cubito e mezzo di larghezza, un cubito e mezzo di altezza.</p>
<p class="C37 V2">La rivestì d'oro puro, dentro e fuori. Le fece intorno un bordo d'oro.</p>
<p class="C37 V3">Fuse per essa quattro anelli d'oro e li fissò ai suoi quattro piedi: due anelli su di un lato e due anelli sull'altro.</p>
<p class="C37 V4">Fece stanghe di legno di acacia e le rivestì d'oro.</p>
<p class="C37 V5">Introdusse le stanghe negli anelli sui due lati dell'arca per trasportare l'arca.</p>
<p class="C37 V6">Fece il coperchio d'oro puro: aveva due cubiti e mezzo di lunghezza e un cubito e mezzo di larghezza.</p>
<p class="C37 V7">Fece due cherubini d'oro: li fece lavorati a martello sulle due estremità del coperchio:</p>
<p class="C37 V8">un cherubino ad una estremità e un cherubino all'altra estremità. Fece i cherubini tutti di un pezzo con il coperchio, alle sue due estremità.</p>
<p class="C37 V9">I cherubini avevano le due ali stese di sopra, proteggendo con le ali il coperchio; erano rivolti l'uno verso l'altro e le facce dei cherubini erano rivolte verso il coperchio.</p>
<p class="C37 V10">Fece la tavola di legno di acacia: aveva due cubiti di lunghezza, un cubito di larghezza, un cubito e mezzo di altezza.</p>
<p class="C37 V11">La rivestì d'oro puro e le fece intorno un bordo d'oro.</p>
<p class="C37 V12">Le fece attorno una cornice di un palmo e un bordo d'oro per la cornice.</p>
<p class="C37 V13">Fuse per essa quattro anelli d'oro e li fissò ai quattro angoli che costituivano i suoi quattro piedi.</p>
<p class="C37 V14">Gli anelli erano fissati alla cornice e servivano per inserire le stanghe destinate a trasportare la tavola.</p>
<p class="C37 V15">Fece le stanghe di legno di acacia e le rivestì d'oro.</p>
<p class="C37 V16">Fece anche gli accessori della tavola: piatti, coppe, anfore e tazze per le libazioni; li fece di oro puro.</p>
<p class="C37 V17">Fece il candelabro d'oro puro; lo fece lavorato a martello, il suo fusto e i suoi bracci; i suoi calici, i suoi bulbi e le sue corolle facevano corpo con esso.</p>
<p class="C37 V18">Sei bracci uscivano dai suoi lati: tre bracci del candelabro da un lato e tre bracci del candelabro dall'altro.</p>
<p class="C37 V19">Vi erano su un braccio tre calici in forma di fiore di mandorlo, con bulbo e corolla; anche sull'altro braccio tre calici in forma di fiore di mandorlo, con bulbo e corolla. Così era per i sei bracci che uscivano dal candelabro.</p>
<p class="C37 V20">Il fusto del candelabro aveva quattro calici in forma di fiore di mandorlo, con i loro bulbi e le loro corolle:</p>
<p class="C37 V21">un bulbo sotto due bracci che si dipartivano da esso, e un bulbo sotto i due altri bracci che si dipartivano da esso, e un bulbo sotto i due altri bracci che si dipartivano da esso; così per tutti i sei bracci che uscivano dal candelabro.</p>
<p class="C37 V22">I bulbi e i relativi bracci facevano corpo con esso: il tutto era formato da una sola massa d'oro puro lavorata a martello.</p>
<p class="C37 V23">Fece le sue sette lampade, i suoi smoccolatoi e i suoi portacenere d'oro puro.</p>
<p class="C37 V24">Impiegò un talento d'oro puro per esso e per tutti i suoi accessori.</p>
<p class="C37 V25">Fece l'altare per bruciare l'incenso, di legno di acacia; aveva un cubito di lunghezza e un cubito di larghezza, era cioè quadrato; aveva due cubiti di altezza e i suoi corni erano di un sol pezzo.</p>
<p class="C37 V26">Rivestì d'oro puro il suo piano, i suoi lati, i suoi corni e gli fece intorno un orlo d'oro.</p>
<p class="C37 V27">Fece anche due anelli d'oro sotto l'orlo, sui due fianchi, cioè sui due lati opposti; servivano per inserire le stanghe destinate a trasportarlo.</p>
<p class="C37 V28">Fece le stanghe di legno di acacia e le rivestì d'oro.</p>
<p class="C37 V29">Preparò l'olio dell'unzione sacra e il profumo aromatico da bruciare, puro, secondo l'arte del profumiere.</p>
<p class="C38 V1">Fece l'altare di legno di acacia: aveva cinque cubiti di lunghezza e cinque cubiti di larghezza, era cioè quadrato, e aveva l'altezza di tre cubiti.</p>
<p class="C38 V2">Fece i suoi corni ai suoi quattro angoli: i suoi corni erano tutti di un pezzo; lo rivestì di rame.</p>
<p class="C38 V3">Fece anche tutti gli accessori dell'altare: i recipienti per raccogliere le ceneri, le sue pale, i suoi vasi per aspersione, le sue forchette e i bracieri: fece di rame tutti i suoi accessori.</p>
<p class="C38 V4">Fece per l'altare una graticola, lavorata a forma di rete, di rame, e la pose sotto la cornice dell'altare in basso: la rete arrivava a metà altezza dell'altare.</p>
<p class="C38 V5">Fuse quattro anelli e li pose alle quattro estremità della graticola di rame, per inserirvi le stanghe.</p>
<p class="C38 V6">Fece anche le stanghe di legno di acacia e le rivestì di rame.</p>
<p class="C38 V7">Introdusse le stanghe negli anelli sui lati dell'altare: servivano a trasportarlo. Fece l'altare di tavole, vuoto all'interno.</p>
<p class="C38 V8">Fece la conca di rame e il suo piedestallo di rame, impiegandovi gli specchi delle donne, che nei tempi stabiliti venivano a prestar servizio all'ingresso della tenda del convegno.</p>
<p class="C38 V9">Fece il recinto: sul lato meridionale, verso sud, il recinto aveva tendaggi di bisso ritorto, per la lunghezza di cento cubiti sullo stesso lato.</p>
<p class="C38 V10">Vi erano le loro venti colonne con le venti basi di rame. Gli uncini delle colonne e le loro aste trasversali erano d'argento.</p>
<p class="C38 V11">Anche sul lato rivolto a settentrione vi erano tendaggi per cento cubiti di lunghezza, le relative venti colonne con le venti basi di rame, gli uncini delle colonne e le aste trasversali d'argento.</p>
<p class="C38 V12">Sul lato verso occidente vi erano cinquanta cubiti di tendaggi, con le relative dieci colonne e le dieci basi,</p>
<p class="C38 V13">i capitelli delle colonne e i loro uncini d'argento. Sul lato orientale, verso levante, vi erano cinquanta cubiti:</p>
<p class="C38 V14">quindici cubiti di tendaggi, con le relative tre colonne e le tre basi alla prima ala;</p>
<p class="C38 V15">all'altra ala quindici cubiti di tendaggi, con le tre colonne e le tre basi.</p>
<p class="C38 V16">Tutti i tendaggi che delimitavano il recinto erano di bisso ritorto.</p>
<p class="C38 V17">Le basi delle colonne erano di rame, gli uncini delle colonne e le aste trasversali erano d'argento; il rivestimento dei loro capitelli era d'argento e tutte le colonne del recinto avevano aste trasversali d'argento.</p>
<p class="C38 V18">Alla porta del recinto vi era una cortina, lavoro di ricamatore, di porpora viola, porpora rossa, scarlatto e bisso ritorto: la sua lunghezza era di venti cubiti, la sua altezza, nel senso della larghezza, era di cinque cubiti, come i tendaggi del recinto.</p>
<p class="C38 V19">Le colonne relative erano quattro, con le quattro basi di rame, i loro uncini d'argento, il rivestimento dei loro capitelli e le loro aste trasversali d'argento.</p>
<p class="C38 V20">Tutti i picchetti della Dimora e del recinto circostante erano di rame.</p>
<p class="C38 V21">Questo è il computo dei metalli impiegati per la Dimora, la Dimora della Testimonianza, redatto per ordine di Mosè e per opera dei leviti, sotto la direzione d'Itamar, figlio del sacerdote Aronne.</p>
<p class="C38 V22">Bezaleel, figlio di Uri, figlio di Cur, della tribù di Giuda, eseguì quanto il Signore aveva ordinato a Mosè;</p>
<p class="C38 V23">insieme con lui Ooliab, figlio di Achisamach della tribù di Dan, intagliatore, decoratore e ricamatore di porpora viola, porpora rossa, scarlatto e bisso.</p>
<p class="C38 V24">Totale dell'oro impiegato per il lavoro, cioè per tutto il lavoro del santuario - era l'oro presentato in offerta -: ventinove talenti e settecentotrenta sicli, in sicli del santuario.</p>
<p class="C38 V25">L'argento raccolto, in occasione del censimento della comunità, pesava cento talenti e millesettecentosettantacinque sicli, in sicli del santuario,</p>
<p class="C38 V26">cioè un beka a testa, vale a dire mezzo siclo, secondo il siclo del santuario, per ciascuno di coloro che furono sottoposti al censimento, dai vent'anni in su. Erano seicentotremilacinquecentocinquanta.</p>
<p class="C38 V27">Cento talenti di argento servirono a fondere le basi del santuario e le basi del velo: cento basi per cento talenti, cioè un talento per ogni base.</p>
<p class="C38 V28">Con i millesettecentosettantacinque sicli fece gli uncini delle colonne, rivestì i loro capitelli e le riunì con le aste trasversali.</p>
<p class="C38 V29">Il rame presentato in offerta assommava a settanta talenti e duemilaquattrocento sicli.</p>
<p class="C38 V30">Con esso fece le basi per l'ingresso della tenda del convegno, l'altare di rame con la sua graticola di rame e tutti gli accessori dell'altare,</p>
<p class="C38 V31">le basi del recinto, le basi della porta del recinto, tutti i picchetti della Dimora e tutti i picchetti del recinto.</p>
<p class="C39 V1">Con porpora viola e porpora rossa, con scarlatto e bisso fece le vesti liturgiche per officiare nel santuario. Fecero le vesti sacre di Aronne, come il Signore aveva ordinato a Mosè.</p>
<p class="C39 V2">Fecero l'efod con oro, porpora viola e porpora rossa, scarlatto e bisso ritorto.</p>
<p class="C39 V3">Fecero placche d'oro battuto e le tagliarono in striscie sottili, per intrecciarle con la porpora viola, la porpora rossa, lo scarlatto e il bisso, lavoro d'artista.</p>
<p class="C39 V4">Fecero all'efod due spalline, che vennero attaccate alle sue due estremità; così ne risultò un pezzo tutto unito.</p>
<p class="C39 V5">La cintura, che lo teneva legato e che stava sopra di esso, era della stessa fattura ed era di un sol pezzo: era intessuta d'oro, di porpora viola e porpora rossa, di scarlatto e di bisso ritorto, come il Signore aveva ordinato a Mosè.</p>
<p class="C39 V6">Lavorarono le pietre di ònice, inserite in castoni d'oro, incise con i nomi degli Israeliti, secondo l'arte d'incidere i sigilli.</p>
<p class="C39 V7">Fissarono le due pietre sulle spalline dell'efod, come pietre a ricordo degli Israeliti, come il Signore aveva ordinato a Mosè.</p>
<p class="C39 V8">Fecero il pettorale, lavoro d'artista, come l'efod: con oro, porpora viola, porpora rossa, scarlatto e bisso ritorto.</p>
<p class="C39 V9">Era quadrato e lo fecero doppio; aveva una spanna di lunghezza e una spanna di larghezza.</p>
<p class="C39 V10">Lo coprirono con una incastonatura di pietre preziose, disposte in quattro file di pietre. Una fila: una cornalina, un topazio e uno smeraldo, così la prima fila.</p>
<p class="C39 V11">La seconda fila: un turchese, uno zaffìro e un berillo.</p>
<p class="C39 V12">La terza fila: un giacinto, un'àgata e una ametista.</p>
<p class="C39 V13">La quarta fila: un crisòlito, un ònice e un diaspro. Erano inserite nell'oro mediante i loro castoni.</p>
<p class="C39 V14">Le pietre corrispondevano ai nomi degli Israeliti: dodici, secondo i loro nomi ed erano incise come i sigilli, ciascuna con il nome corrispondente, secondo le dodici tribù.</p>
<p class="C39 V15">Fecero sul pettorale catene in forma di cordoni, lavoro d'intreccio d'oro puro.</p>
<p class="C39 V16">Fecero due castoni d'oro e due anelli d'oro e misero i due anelli alle due estremità del pettorale.</p>
<p class="C39 V17">Misero le due catene d'oro sui due anelli alle due estremità del pettorale.</p>
<p class="C39 V18">Quanto alle due altre estremità delle catene, le fissarono sui due castoni e le fecero passare sulle spalline dell'efod, nella parte anteriore.</p>
<p class="C39 V19">Fecero due altri anelli d'oro e li collocarono alle due estremità del pettorale sull'orlo che era dalla parte dell'efod, verso l'interno.</p>
<p class="C39 V20">Fecero due altri anelli d'oro e li posero sulle due spalline dell'efod in basso, sul suo lato anteriore, in vicinanza del punto di attacco, al di sopra della cintura dell'efod.</p>
<p class="C39 V21">Poi legarono il pettorale con i suoi anelli agli anelli dell'efod mediante un cordone di porpora viola, perché stesse al di sopra della cintura dell'efod e perché il pettorale non si distaccasse dall'efod, come il Signore aveva ordinato a Mosè.</p>
<p class="C39 V22">Fece il manto dell'efod, lavoro di tessitore, tutto di porpora viola;</p>
<p class="C39 V23">la scollatura del manto, in mezzo, era come la scollatura di una corazza: intorno aveva un bordo, perché non si lacerasse.</p>
<p class="C39 V24">Fecero sul lembo del manto melagrane di porpora viola, di porpora rossa, di scarlatto e di bisso ritorto.</p>
<p class="C39 V25">Fecero sonagli d'oro puro e collocarono i sonagli in mezzo alle melagrane, intorno all'orlo del manto:</p>
<p class="C39 V26">un sonaglio e una melagrana, un sonaglio e una melagrana lungo tutto il giro del lembo del manto, per l'esercizio del ministero, come il Signore aveva ordinato a Mosè.</p>
<p class="C39 V27">Fecero le tuniche di bisso, lavoro di tessitore, per Aronne e per i suoi figli;</p>
<p class="C39 V28">il turbante di bisso, gli ornamenti dei berretti di bisso e i calzoni di lino di bisso ritorto;</p>
<p class="C39 V29">la cintura di bisso ritorto, di porpora viola, di porpora rossa e di scarlatto, lavoro di ricamatore, come il Signore aveva ordinato a Mosè.</p>
<p class="C39 V30">Fecero la lamina, il diadema sacro d'oro puro, e vi scrissero sopra a caratteri incisi come un sigillo: «Sacro al Signore».</p>
<p class="C39 V31">Vi fissarono un cordone di porpora viola per porre il diadema sopra il turbante, come il Signore aveva ordinato a Mosè.</p>
<p class="C39 V32">Così fu finito tutto il lavoro della Dimora, della tenda del convegno. Gli Israeliti eseguirono ogni cosa come il Signore aveva ordinato a Mosè: così essi fecero.</p>
<p class="C39 V33">Portarono dunque a Mosè la Dimora, la tenda e tutti i suoi accessori: le sue fibbie, le sue assi, le sue traverse, le sue colonne e le sue basi,</p>
<p class="C39 V34">la copertura di pelli di montone tinte di rosso, la copertura di pelli di tasso e il velo per far da cortina,</p>
<p class="C39 V35">l'arca della Testimonianza con le sue stanghe e il coperchio,</p>
<p class="C39 V36">la tavola con tutti i suoi accessori e i pani dell'offerta,</p>
<p class="C39 V37">il candelabro d'oro puro con le sue lampade, le lampade cioè che dovevano essere collocate sopra di esso, con tutti i suoi accessori, e l'olio per l'illuminazione,</p>
<p class="C39 V38">l'altare d'oro, l'olio dell'unzione, il profumo aromatico da bruciare e la cortina per l'ingresso della tenda.</p>
<p class="C39 V39">L'altare di rame con la sua graticola di rame, le sue stanghe e tutti i suoi accessori, la conca e il suo piedestallo,</p>
<p class="C39 V40">i tendaggi del recinto, le sue colonne, le sue basi e la cortina per la porta del recinto, le sue corde, i suoi picchetti e tutti gli arredi del servizio della Dimora, per la tenda del convegno,</p>
<p class="C39 V41">le vesti liturgiche per officiare nel santuario, le vesti sacre del sacerdote Aronne e le vesti dei suoi figli per l'esercizio del sacerdozio.</p>
<p class="C39 V42">Secondo quanto il Signore aveva ordinato a Mosè, gli Israeliti avevano eseguito ogni lavoro.</p>
<p class="C39 V43">Mosè vide tutta l'opera e riscontrò che l'avevano eseguita come il Signore aveva ordinato. Allora Mosè li benedisse.</p>
<p class="C40 V1">Il Signore parlò a Mosè e gli disse:</p>
<p class="C40 V2">«Il primo giorno del primo mese erigerai la Dimora, la tenda del convegno.</p>
<p class="C40 V3">Dentro vi collocherai l'arca della Testimonianza, davanti all'arca tenderai il velo.</p>
<p class="C40 V4">Vi introdurrai la tavola e disporrai su di essa ciò che vi deve essere disposto; introdurrai anche il candelabro e vi preparerai sopra le sue lampade.</p>
<p class="C40 V5">Metterai l'altare d'oro per i profumi davanti all'arca della Testimonianza e metterai infine la cortina all'ingresso della tenda.</p>
<p class="C40 V6">Poi metterai l'altare degli olocausti di fronte all'ingresso della Dimora, della tenda del convegno.</p>
<p class="C40 V7">Metterai la conca fra la tenda del convegno e l'altare e vi porrai l'acqua.</p>
<p class="C40 V8">Disporrai il recinto tutt'attorno e metterai la cortina alla porta del recinto.</p>
<p class="C40 V9">Poi prenderai l'olio dell'unzione e ungerai con esso la Dimora e quanto vi sarà dentro e la consacrerai con tutti i suoi arredi; così diventerà cosa santa.</p>
<p class="C40 V10">Ungerai anche l'altare degli olocausti e tutti i suoi arredi; consacrerai l'altare e l'altare diventerà cosa santissima.</p>
<p class="C40 V11">Ungerai anche la conca con il suo piedestallo e la consacrerai.</p>
<p class="C40 V12">Poi farai avvicinare Aronne e i suoi figli all'ingresso della tenda del convegno e li laverai con acqua.</p>
<p class="C40 V13">Farai indossare ad Aronne le vesti sacre, lo ungerai, lo consacrerai e così egli eserciterà il mio sacerdozio.</p>
<p class="C40 V14">Farai avvicinare anche i suoi figli e farai loro indossare le tuniche.</p>
<p class="C40 V15">Li ungerai, come il loro padre, e così eserciteranno il mio sacerdozio; in tal modo la loro unzione conferirà loro un sacerdozio perenne, per le loro generazioni».</p>
<p class="C40 V16">Mosè fece in tutto secondo quanto il Signore gli aveva ordinato. Così fece:</p>
<p class="C40 V17">nel secondo anno, nel primo giorno del primo mese fu eretta la Dimora.</p>
<p class="C40 V18">Mosè eresse la Dimora: pose le sue basi, dispose le assi, vi fissò le traverse e rizzò le colonne;</p>
<p class="C40 V19">poi stese la tenda sopra la Dimora e sopra ancora mise la copertura della tenda, come il Signore gli aveva ordinato.</p>
<p class="C40 V20">Prese la Testimonianza, la pose dentro l'arca; mise le stanghe all'arca e pose il coperchio sull'arca;</p>
<p class="C40 V21">poi introdusse l'arca nella Dimora, collocò il velo che doveva far da cortina e lo tese davanti all'arca della Testimonianza, come il Signore aveva ordinato a Mosè.</p>
<p class="C40 V22">Nella tenda del convegno collocò la tavola, sul lato settentrionale della Dimora, al di fuori del velo.</p>
<p class="C40 V23">Dispose su di essa il pane in focacce sovrapposte alla presenza del Signore, come il Signore aveva ordinato a Mosè.</p>
<p class="C40 V24">Collocò inoltre il candelabro nella tenda del convegno, di fronte alla tavola sul lato meridionale della Dimora,</p>
<p class="C40 V25">e vi preparò sopra le lampade davanti al Signore, come il Signore aveva ordinato a Mosè.</p>
<p class="C40 V26">Collocò poi l'altare d'oro nella tenda del convegno, davanti al velo,</p>
<p class="C40 V27">e bruciò su di esso il profumo aromatico, come il Signore aveva ordinato a Mosè.</p>
<p class="C40 V28">Mise infine la cortina all'ingresso della Dimora.</p>
<p class="C40 V29">Poi collocò l'altare degli olocausti all'ingresso della Dimora, della tenda del convegno, e offrì su di esso l'olocausto e l'offerta, come il Signore aveva ordinato a Mosè.</p>
<p class="C40 V30">Collocò la conca fra la tenda del convegno e l'altare e vi mise dentro l'acqua per le abluzioni.</p>
<p class="C40 V31">Mosè, Aronne e i suoi figli si lavavano con essa le mani e i piedi:</p>
<p class="C40 V32">quando entravano nella tenda del convegno e quando si accostavano all'altare, essi si lavavano, come il Signore aveva ordinato a Mosè.</p>
<p class="C40 V33">Infine eresse il recinto intorno alla Dimora e all'altare e mise la cortina alla porta del recinto. Così Mosè terminò l'opera.</p>
<p class="C40 V34">Allora la nube coprì la tenda del convegno e la Gloria del Signore riempì la Dimora.</p>
<p class="C40 V35">Mosè non potè entrare nella tenda del convegno, perché la nube dimorava su di essa e la Gloria del Signore riempiva la Dimora.</p>
<p class="C40 V36">Ad ogni tappa, quando la nube s'innalzava e lasciava la Dimora, gli Israeliti levavano l'accampamento.</p>
<p class="C40 V37">Se la nube non si innalzava, essi non partivano, finché non si fosse innalzata.</p>
<p class="C40 V38">Perché la nube del Signore durante il giorno rimaneva sulla Dimora e durante la notte vi era in essa un fuoco, visibile a tutta la casa d'Israele, per tutto il tempo del loro viaggio.</p>
</div>
</div>
<div class="edizione DIODATI">
<div class="libro Es">
<p class="CCAPITOLO VVERSO">TESTO</p>
<p class="C1 V1">Or questi sono i nomi dei figli d'Israele che vennero in Egitto con Giacobbe. Ciascuno di loro venne con la sua famiglia:</p>
<p class="C1 V2">Ruben, Simeone, Levi e Giuda,</p>
<p class="C1 V3">Issacar, Zabulon e Beniamino,</p>
<p class="C1 V4">Dan e Neftali, Gad e Ascer.</p>
<p class="C1 V5">Tutte le persone che erano uscite dai lombi di Giacobbe ammontavano a settanta (Giuseppe era già in Egitto).</p>
<p class="C1 V6">Quindi Giuseppe morì, e così morirono tutti i suoi fratelli e tutta quella generazione.</p>
<p class="C1 V7">E i figli d'Israele furono fruttiferi, moltiplicarono copiosamente e divennero numerosi e si fecero straordinariamente forti; e il paese ne fu ripieno.</p>
<p class="C1 V8">Or sorse sopra l'Egitto un nuovo re, che non aveva conosciuto Giuseppe.</p>
<p class="C1 V9">Egli disse al suo popolo: Ecco, il popolo dei figli d'Israele è piú numeroso e piú forte di noi.</p>
<p class="C1 V10">Orsù, usiamo astuzia nei loro confronti, perché non si moltiplichino e, in caso di guerra non abbiano a unirsi ai nostri nemici e combattere contro di noi, e poi andarsene dal paese».</p>
<p class="C1 V11">Stabilirono dunque su di loro dei sovrintendenti ai lavori, che li opprimessero con le loro angherie. Così essi costruirono al Faraone le città-deposito, Pithom e Raamses.</p>
<p class="C1 V12">Ma piú li opprimevano, piú essi moltiplicavano e si estendevano; per questo gli Egiziani giunsero a temere grandemente i figli d'Israele,</p>
<p class="C1 V13">e gli Egiziani costrinsero i figli d'Israele a servire con asprezza,</p>
<p class="C1 V14">e amareggiarono la loro vita con una dura schiavitú, nei lavori d'argilla e di mattoni e in ogni sorta di lavori nei campi. Li obbligavano a fare tutti questi lavori con asprezza.</p>
<p class="C1 V15">Il re d'Egitto parlò anche alle levatrici ebree, delle quali una si chiamava Scifrah e l'altra si chiamava Puah, e disse:</p>
<p class="C1 V16">«Quando assisterete le donne ebree partorienti, e le vedrete sul sedile del parto, se è un maschio, uccidetelo; ma se è una femmina, lasciatela vivere».</p>
<p class="C1 V17">Ma le levatrici ebbero timore di DIO e non fecero come il re d'Egitto aveva loro comandato, e lasciarono in vita i bambini maschi.</p>
<p class="C1 V18">Allora il re d'Egitto chiamò le levatrici e disse loro: «Perché avete fatto questo e avete lasciato in vita i bambini maschi?».</p>
<p class="C1 V19">Le levatrici risposero al Faraone: «Perché le donne ebree non sono come le egiziane, ma sono vigorose e, prima che la levatrice arrivi da loro, hanno già partorito».</p>
<p class="C1 V20">Or DIO fece del bene a quelle levatrici; e il popolo moltiplicò e divenne straordinariamente forte.</p>
<p class="C1 V21">Così, perché quelle levatrici temevano DIO, egli diede loro famiglie in proprio.</p>
<p class="C1 V22">Allora il Faraone diede quest'ordine a tutto il suo popolo dicendo: «Ogni maschio che nasce, gettatelo nel fiume; ma lasciate in vita tutte le femmine».</p>
<p class="C2 V1">Or un uomo della casa di Levi andò e prese in moglie una figlia di Levi.</p>
<p class="C2 V2">La donna concepì e partorì un figlio; e, vedendo che era bello, lo tenne nascosto per tre mesi.</p>
<p class="C2 V3">Ma, quando non poté piú tenerlo nascosto, prese un canestro di giunchi, lo spalmò di bitume e di pece, vi pose dentro il bambino e lo pose nel canneto sulla riva del fiume.</p>
<p class="C2 V4">La sorella del bambino se ne stava a una certa distanza, per sapere quel che gli sarebbe successo.</p>
<p class="C2 V5">Or la figlia del Faraone scese per fare il bagno al fiume, mentre le sue ancelle passeggiavano lungo il fiume. Ella vide il canestro nel canneto e mandò la sua serva a prenderlo.</p>
<p class="C2 V6">Lo aprì e vide il bambino; ed ecco il piccolo piangeva; ella ne ebbe compassione e disse: «Questo è un bambino ebreo».</p>
<p class="C2 V7">Allora la sorella del bambino disse alla figlia del Faraone: «Devo andare a chiamarti una balia tra le donne ebree che allatti questo bambino per te?».</p>
<p class="C2 V8">La figlia del Faraone le rispose: «Va'». E la fanciulla andò a chiamare la madre del bambino.</p>
<p class="C2 V9">E la figlia del Faraone le disse: «Porta via questo bambino, allattalo per me e ti darò il tuo salario». Così la donna prese il bambino e lo allattò.</p>
<p class="C2 V10">Quando il bambino fu cresciuto ella lo portò alla figlia del Faraone; egli divenne suo figlio ed ella lo chiamò Mosè, dicendo: «Perché io l'ho tratto dall'acqua».</p>
<p class="C2 V11">In quei giorni, quando Mosè si era fatto grande, avvenne che egli uscì a trovare i suoi fratelli e notò i loro duri lavori; e vide un Egiziano che percuoteva un uomo ebreo, uno dei suoi fratelli.</p>
<p class="C2 V12">Egli guardó di qua e di là e, visto che non c'era nessuno, uccise l'Egiziano e lo nascose poi nella sabbia.</p>
<p class="C2 V13">Il giorno seguente uscì e vide due uomini ebrei che litigavano; egli disse a quello che aveva torto: «Perché percuoti il tuo compagno?».</p>
<p class="C2 V14">Ma quegli rispose: «Chi ti ha costituito principe e giudice su di noi? Vuoi uccidermi come hai ucciso l'Egiziano?». Allora Mosè ebbe paura, e disse: «Certamente la cosa è risaputa».</p>
<p class="C2 V15">Quando il Faraone sentì parlare dell'accaduto, cercò di uccidere Mosè; ma Mosè fuggì dalla presenza del Faraone e si stabilì nel paese di Madian; e si pose a sedere presso un pozzo.</p>
<p class="C2 V16">Or il sacerdote di Madian aveva sette figlie; ed esse vennero ad attingere acqua e a riempire gli abbeveratoi per abbeverare il gregge del padre.</p>
<p class="C2 V17">Ma sopraggiunsero dei pastori e le scacciarono. Allora Mosè si levò e venne in loro aiuto e abbeverò il loro gregge.</p>
<p class="C2 V18">Quando giunsero da Reuel loro padre, questi disse: «Come mai siete tornate così presto oggi?».</p>
<p class="C2 V19">Esse risposero: «Un Egiziano ci ha liberate dalle mani dei pastori; inoltre ha attinto l'acqua per noi ed ha abbeverato il gregge».</p>
<p class="C2 V20">Egli allora disse alle sue figlie: «dov' è? Perché avete lasciato quest' uomo? Chiamatelo, perché venga a mangiare».</p>
<p class="C2 V21">Mosè accosentì a stare da quell'uomo; ed egli diede a Mosè Sefora, sua figlia.</p>
<p class="C2 V22">Poi ella partorì un figlio che egli chiamò Ghershom, perché disse: «Io sono ospite in terra straniera».</p>
<p class="C2 V23">Or avvenne che dopo molto tempo il re d'Egitto morì, e i figli d'Israele gemevano a motivo della schiavitú; essi gridarono, e il loro grido a motivo della schiavitú salì fino a DIO.</p>
<p class="C2 V24">Così DIO udì il loro gemito, e DIO si ricordò del suo patto con Abrahamo, con Isacco e con Giacobbe.</p>
<p class="C2 V25">E DIO guardò sui figli d'Israele, e DIO si prese cura di loro.</p>
<p class="C3 V1">Or Mosè pascolava il gregge di Jethro suo suocero, sacerdote di Madian; egli portò il gregge oltre il deserto e giunse alla montagna di DIO, all'Horeb.</p>
<p class="C3 V2">E l'Angelo dell'Eterno gli apparve in una Fiamma di fuoco, di mezzo a un roveto. Mosè guardò ed ecco il roveto bruciava col fuoco, ma il roveto non si consumava.</p>
<p class="C3 V3">Allora Mosè disse: «Ora mi sposterò per vedere questo grandioso spettacolo: perché mai il roveto non si consuma!».</p>
<p class="C3 V4">Or l'Eterno vide che egli si era spostato per vedere, e DIO lo chiamò di mezzo al roveto e disse: «Mosè, Mosè!». Egli rispose: «Eccomi».</p>
<p class="C3 V5">Dio disse: «Non avvicinarti qui; togliti i sandali dai piedi, perché il luogo sul quale stai è suolo santo.</p>
<p class="C3 V6">Poi aggiunse: «Io sono il DIO di tuo padre, il DIO di Abrahamo, il DIO di Isacco e il DIO di Giacobbe». E Mosè si nascose la faccia, perché aveva paura di guardare DIO.</p>
<p class="C3 V7">Poi l'Eterno disse: «Ho certamente visto l'afflizione del mio popolo che è in Egitto e ho udito il suo grido a motivo dei suoi oppressori, poiché conosco le sue sofferenze.</p>
<p class="C3 V8">Così sono sceso per liberarlo dalla mano degli Egiziani e per farlo salire da quel paese in un paese buono e spazioso, in un paese dove scorre latte e miele, nel luogo dove sono i Cananei, gli Hittei gli Amorei, i Perezei, gli Hivvei e i Gebusei.</p>
<p class="C3 V9">Ed ora, ecco il grido dei figli d'Israele è giunto fino a me, ed ho pure visto l'oppressione con cui gli Egiziani li opprimono.</p>
<p class="C3 V10">Or dunque vieni e io ti manderò dal Faraone perché tu faccia uscire il mio popolo, i figli d'Israele, dall'Egitto».</p>
<p class="C3 V11">Ma Mosè disse a DIO: «Chi sono io per andare dal Faraone e per far uscire i figli d'Israele dall'Egitto?».</p>
<p class="C3 V12">DIO disse: «Io sarò con te, e questo sarà per te il segno che io ti ho mandato: Quando avrai fatto uscire il popolo dall'Egitto, voi servirete DIO su questo monte».</p>
<p class="C3 V13">Allora Mosè disse a DIO: «Ecco, quando andrò dai figli d'Israele e dirò loro: «Il DIO dei vostri padri mi ha mandato da voi», se essi mi dicono «Qual' è il suo nome?», che risponderò loro?».</p>
<p class="C3 V14">DIO disse a Mosè: «IO SONO COLUI CHE SONO». Poi disse: «Dirai così ai figli d'Israele: «L'IO SONO mi ha mandato da voi»».</p>
<p class="C3 V15">DIO disse ancora a Mosè: «Dirai così ai figli d'Israele: «L'Eterno. il DIO dei vostri padri, il DIO di Abrahamo, il DIO d'Isacco e il DIO di Giacobbe mi ha mandato da voi. Questo è il mio nome in perpetuo. Questo sarà sempre il mio nome col quale sarò ricordato per tutte le generazioni».</p>
<p class="C3 V16">Va' e raduna gli anziani d'Israele e di' loro: «L'Eterno, il DIO dei vostri padri, il DIO di Abrahamo, di Isacco e di Giacobbe mi è apparso, dicendo: «Io vi ho certamente visitato e ho visto quello che vi fanno in Egitto;</p>
<p class="C3 V17">e ho detto: Io vi farò salire dall'oppressione d'Egitto al paese dei Cananei, degli Hittei, degli Amorei, dei Perezei degli Hivvei e dei Gebusei, in un paese dove scorre latte e miele".</p>
<p class="C3 V18">Ed essi ubbidiranno alla tua voce; e tu e gli anziani d'Israele andrete dal re d'Egitto e gli direte: «L'Eterno, il DIO degli Ebrei ci è venuto incontro; ed ora lanciai andare per il cammino di tre giorni nel deserto, perché possiamo sacrificare all'Eterno, il nostro DIO».</p>
<p class="C3 V19">Ma io so che il re d'Egitto non vi lascerà andare, se non costretto da una potente mano.</p>
<p class="C3 V20">Allora io stenderò la mia mano e percuoterò l'Egitto con tutti i prodigi che io farò in mezzo ad esso; dopo di che vi lascerà andare.</p>
<p class="C3 V21">E concederò a questo popolo favore agli occhi degli Egiziani; e avverrà che, quando ve ne andrete, non ve ne andrete a mani vuote;</p>
<p class="C3 V22">ma ogni donna chiederà alla sua vicina e alla donna che abita in casa sua oggetti d'argento, oggetti d'oro e vestiti; e voi li metterete addosso ai vostri figli e alle vostre figlie; così spoglierete gli Egiziani».</p>
<p class="C4 V1">Mosè rispose e disse: «Ma ecco, essi non mi crederanno e non ubbidiranno alla mia voce, perché diranno: «"L'Eterno non ti è apparso"».</p>
<p class="C4 V2">L'Eterno quindi gli disse: «Che cos'è quello che hai in mano?». Egli rispose: «Un bastone».</p>
<p class="C4 V3">L'Eterno disse: «Gettalo a terra». Egli lo gettò a terra, ed esso diventò un serpente, davanti al quale Mosè fuggì.</p>
<p class="C4 V4">Allora l'Eterno disse a Mosè: «Stendi la tua mano e prendilo per la coda». (Egli stese la mano e lo prese, e nella sua mano esso divenne un bastone).</p>
<p class="C4 V5">«Questo, farai», disse l'Eterno, «affinché credano che l'Eterno, il DIO dei loro padri, il DIO di Abrahamo, il DIO di Isacco e il DIO di Giacobbe ti è apparso».</p>
<p class="C4 V6">L'Eterno gli disse ancora: «Ora metti la tua mano nel tuo seno». Ed egli mise la sua mano in seno e poi la ritrasse, ed ecco che la mano era lebbrosa, bianca come neve.</p>
<p class="C4 V7">L'Eterno gli disse ancora: «Rimetti la tua mano nel tuo seno». Egli rimise la sua mano in seno e poi la ritrasse dal seno, ed ecco che era ritornata come la sua carne.</p>
<p class="C4 V8">«Or avverrà che, e non ti crederanno e non daranno ascolto alla voce del primo segno, crederanno alla voce del secondo segno.</p>
<p class="C4 V9">Ma, se essi non crederanno neppure a questi due segni e non ubbidiranno alla tua voce, tu allora prenderai dell'acqua del fiume e la verserai sull'asciutto; e l'acqua che avrai preso dal fiume diventerà sangue sull'asciutto».</p>
<p class="C4 V10">Allora Mosè disse all'Eterno: «Ahimè, Signore, io non sono un parlatore; non lo ero in passato e non lo sono da quando tu hai parlato al tuo servo, poiché sono tardo di parola e di lingua».</p>
<p class="C4 V11">L'Eterno gli disse: «Chi ha fatto la bocca dell'uomo, o chi rende uno muto, sordo, vedente o cieco? Non sono, forse io, l'Eterno?</p>
<p class="C4 V12">Or dunque va', e io sarò con la tua bocca e ti insegnerò ciò che dovrai dire,</p>
<p class="C4 V13">Ma Mosè disse: «Deh! Signore manda il tuo messaggio per mezzo di chi vorrai!».</p>
<p class="C4 V14">Allora l'ira dell'Eterno si accese contro Mosè, ed egli disse: «Non c' è forse Aaronne tuo fratello, il Levita? Io so che parla bene. Or ecco. egli esce a incontrarti; come ti vedrà. si rallegrerà in cuor suo.</p>
<p class="C4 V15">Tu gli parlerai e metterai le parole nella sua bocca, e io sarò con la tua bocca e con la sua bocca e vi insegnerò quello che dovrete fare.</p>
<p class="C4 V16">Egli sarà il tuo portavoce al popolo; così egli sarà per te la bocca e tu sarai per lui come Dio.</p>
<p class="C4 V17">Or prendi in mano questo bastone col quale farai i prodigi».</p>
<p class="C4 V18">Allora Mosè se ne andò, tornò da Jethro suo suocero e gli disse: «Deh, lascia che io me ne vada e torni dai miei fratelli che sono in Egitto, per vedere se sono ancora vivi». E Jethro disse a Mosè: «Va'in pace».</p>
<p class="C4 V19">L'Eterno disse a Mosè in Madian: «Va', tornatene in Egitto perché tutti quelli che cercavano la tua vita sono morti».</p>
<p class="C4 V20">Così Mosè prese la sua moglie e i suoi figli, li pose su un asino e tornò nel paese d'Egitto. E Mosè prese nella sua mano il bastone di Dio.</p>
<p class="C4 V21">L'Eterno disse quindi a Mosè: «Quando sarai tornato in Egitto, avrai cura di fare davanti al Faraone tutti i prodigi che ti ho dato potere di compiere; ma io indurirò il suo cuore ed egli non lascerà partire il popolo.</p>
<p class="C4 V22">E tu dirai al Faraone: «Così dice l'Eterno: Israele è il mio figlio, il mio primogenito».</p>
<p class="C4 V23">Perciò io ti dico: Lascia andare il mio figlio, affinché mi serva; ma se tu rifiuti di lasciarlo andare, ecco io ucciderò il tuo figlio, il tuo primogenito».</p>
<p class="C4 V24">Or avvenne che durante il viaggio nel luogo dov'erano accampati, l'Eterno andò incontro a Mosè e cercò di farlo morire.</p>
<p class="C4 V25">Allora Sefora prese una selce tagliente, recise il prepuzio di suo figlio e lo gettò ai piedi di Mosè, dicendo: «Tu sei per me uno sposo di sangue!».</p>
<p class="C4 V26">Così l'Eterno lo lasciò. Allora ella disse: «Tu sei uno sposo di sangue», a motivo della circoncisione.</p>
<p class="C4 V27">L'Eterno disse ad Aaronne: «Va' nel deserto ad incontrare Mosè». Ed egli andò, lo incontrò al monte di DIO e lo baciò.</p>
<p class="C4 V28">Così Mosè riferì ad Aaronne tutte le parole che l'Eterno gli aveva ordinato di dire, e tutti i segni portentosi che gli aveva comandato di fare.</p>
<p class="C4 V29">Allora Mosè ed Aaronne andarono e radunarono tutti gli anziani dei figli d'Israele.</p>
<p class="C4 V30">E Aaronne riferì tutte le parole che l'Eterno aveva detto a Mosè e fece i prodigi in presenza del popolo.</p>
<p class="C4 V31">Così il popolo credette. Essi compresero che l'Eterno aveva visitato i figli d'Israele e aveva veduto la loro afflizione; e si inchinarono e adorarono.</p>
<p class="C5 V1">Dopo questo, Mosè ed Aaronne andarono dal Faraone e gli dissero: «Così dice l'Eterno, il DIO d'Israele: «Lascia andare il mio popolo, perché mi celebri una festa nel deserto»».</p>
<p class="C5 V2">Ma il Faraone rispose: «Chi è l'Eterno che io debba ubbidire alla sua voce e lasciar andare Israele Io non conosco l'Eterno e non lascerò andare Israele».</p>
<p class="C5 V3">Allora essi dissero: «Il DIO degli Ebrei ci è venuto incontro; ora lasciaci andare per un cammino di tre giorni nel deserto perché possiamo sacrificare all'Eterno, che è il nostro DIO, affinché egli non ci colpisca con la peste o con la spada».</p>
<p class="C5 V4">Il re d'Egitto disse loro: «Perché mai Mosè e Aaronne, distogliete il popolo dal suo lavoro? Ritornate alle vostre fatiche!».</p>
<p class="C5 V5">Il Faraone disse nuovamente: «Ecco, il popolo del paese è ora numeroso, e voi vorreste fargli interrompere le sue fatiche».</p>
<p class="C5 V6">Così quello stesso giorno il Faraone ordinò agli oppressori del popolo e ai suoi sovrintendenti dicendo:</p>
<p class="C5 V7">«Non date piú paglia al popolo per fare i mattoni, come prima; e vadano essi stessi a raccogliere la paglia!</p>
<p class="C5 V8">Ma imponete loro la stessa quantità di mattoni che facevano prima, senza diminuzione alcuna; poiché sono dei pigri; e per questo essi gridano, dicendo: «Andiamo a sacrificare al nostro DIO!».</p>
<p class="C5 V9">Sovraccaricate questi uomini di duro lavoro, ed essi lo facciano senza dar retta a parole d'inganno».</p>
<p class="C5 V10">Allora gli oppressori del popolo e i suoi sovrintendenti uscirono e dissero al popolo: «Così dice il Faraone: «Io non vi darò piú paglia.</p>
<p class="C5 V11">Andate voi stessi a procurarvi della paglia dovunque ne potete trovare, perché il vostro lavoro non sarà per nulla diminuito"».</p>
<p class="C5 V12">Così il popolo si sparse per tutto il paese d'Egitto, per raccogliere stoppia al posto della paglia.</p>
<p class="C5 V13">E i sorveglianti li sollecitavano dicendo: «Ultimate il vostro lavoro giorno per giorno come quando c'era la paglia!».</p>
<p class="C5 V14">E i capi-squadra dei figli d'Israele, stabiliti su di loro dai sorveglianti del Faraone, furono battuti e fu loro chiesto: «Perché non avete ultimato, ieri e oggi come prima, la quantità di mattoni prescritta?».</p>
<p class="C5 V15">Allora i capi-squadra dei figli d'Israele vennero a protestare dal Faraone, dicendo: «Perché ti comporti così coi tuoi servi?</p>
<p class="C5 V16">Non si dà piú paglia ai tuoi servi, e ci viene detto: «Fate dei mattoni!» Ed ecco, i tuoi servi sono battuti, ma la colpa è del tuo popolo».</p>
<p class="C5 V17">Allora egli rispose: «Siete pigri, molto pigri! Per questo dite: «Andiamo a sacrificare all'Eterno».</p>
<p class="C5 V18">Or dunque andate a lavorare! Non vi sarà data paglia, ma consegnerete la stessa quantità di mattoni».</p>
<p class="C5 V19">I capi-squadra dei figli d'Israele si resero conto di trovarsi nei guai, perché veniva loro detto: «Non diminuite per nulla il numero dei mattoni prescritto giorno per giorno».</p>
<p class="C5 V20">Poi, come uscivano dal Faraone, incontrarono Mosè e Aaronne, che stavano ad aspettarli,</p>
<p class="C5 V21">e dissero loro: «L'Eterno volga lo sguardo su di voi e giudichi, poiché ci avete resi odiosi agli occhi del Faraone e agli occhi dei suoi servi nel mettere nelle loro mani la spada per ucciderci».</p>
<p class="C5 V22">Allora Mosè tornò dall'Eterno e disse: «Signore, perché hai messo questo popolo nei guai? Perché dunque mi hai mandato?</p>
<p class="C5 V23">Poiché, da quando sono andato dal Faraone, a parlare in tuo nome, egli ha fatto del male a questo popolo e tu non hai affatto liberato il tuo popolo».</p>
<p class="C6 V1">L'Eterno disse a Mosè: «Ora vedrai che cosa farò al Faraone; poiché costretto da una mano potente li lascerà andare; sì, costretto da una mano potente li caccerà dal suo paese».</p>
<p class="C6 V2">DIO parlò quindi a Mosè e gli disse: «Io sono l'Eterno,</p>
<p class="C6 V3">e sono apparso ad Abrahamo, a Isacco e a Giacobbe, come Dio onnipotente; ma non mi ero mai fatto conoscere da loro con il mio nome di Eterno.</p>
<p class="C6 V4">Ho pure stabilito con loro il mio patto, promettendo di dar loro il paese di Canaan, il paese dove soggiornarono come stranieri.</p>
<p class="C6 V5">Ho pure udito il lamento dei figli d'Israele che gli Egiziani tengono in schiavitú e mi sono ricordato del mio patto.</p>
<p class="C6 V6">Perciò di' ai figli d'Israele: «Io sono l'Eterno; vi sottrarrò dai duri lavori imposti su di voi dagli Egiziani, vi libererò dalla loro schiavitú e vi riscatterò con braccio steso e con grandi castighi.</p>
<p class="C6 V7">Vi prenderò per mio popolo, e sarò il vostro DIO; e voi conoscerete che io sono l'Eterno, il vostro DIO, che vi sottrae ai duri lavori impostivi dagli Egiziani.</p>
<p class="C6 V8">E vi farò entrare nel paese, che giurai di dare ad Abrahamo, a Isacco e a Giacobbe; e ve lo darò in eredità. Io sono l'Eterno"».</p>
<p class="C6 V9">Così parlò Mosè ai figli d'Israele; ma essi non diedero ascolto a Mosè, per l'angoscia di spirito e per la dura schiavitú.</p>
<p class="C6 V10">L'Eterno parlò ancora a Mosè, dicendo:</p>
<p class="C6 V11">Va', parla al Faraone, re d'Egitto, perché lasci uscire i figli d'Israele dal suo paese».</p>
<p class="C6 V12">Ma Mosè parlò davanti all'Eterno e disse: «Ecco, i figli d'Israele non mi hanno dato ascolto; come dunque potrebbe Faraone ascoltare me, che sono incirconciso di labbra?».</p>
<p class="C6 V13">Ma l'Eterno parlò a Mosè e ad Aaronne e comandò loro di andare dai figli d'Israele e dal Faraone re d'Egitto, per far uscire i figli d'Israele dal paese d'Egitto.</p>
<p class="C6 V14">Questi sono i capi delle loro famiglie. I figli di Ruben, il primogenito d'Israele furono: Hanok e Pallu, Hetsron e Karmi. Queste furono le famiglie di Ruben.</p>
<p class="C6 V15">I figli di Simeone furono: Jemuel, Jamin, Ohad, Jakin, Tsohar e Saul, figlio della Cananea. Queste furono le famiglie di Simeone.</p>
<p class="C6 V16">Questi sono i nomi dei figli di Levi, secondo le loro generazioni: Ghershom, Kehath e Merari. E gli anni della vita di Levi furono centotrentasette.</p>
<p class="C6 V17">I figli di Ghershom furono: Libni e Scimei. con le loro famiglie.</p>
<p class="C6 V18">I figli di Kehath furono: Amram, Jitshar, Hebron e Uzziel. E gli anni della vita di Kehath furono centotrentatre.</p>
<p class="C6 V19">I figli di Merari furono: Mahli e Musci. Queste furono le famiglie dei Leviti secondo le loro generazioni.</p>
<p class="C6 V20">Or Amram prese in moglie Jokebeda, sorella di suo padre; ed ella gli partorì Aaronne e Mosè. E gli anni della vita di Amram furono centotrentasette.</p>
<p class="C6 V21">I figli di Itshar furono: Kore, Nefeg e Zicri.</p>
<p class="C6 V22">I figli di Uziel furono: Mishael, Eltsafan e Sitri.</p>
<p class="C6 V23">Aaronne prese in moglie Elisceba, figlia di Amminadab, sorella di Nahashon; ed ella gli partorì Nadab, Abihu, Eleazar e Ithamar.</p>
<p class="C6 V24">I figli di Kore furono: Assir, Elkanah e Abiasaf. Queste furono le famiglie di Kore.</p>
<p class="C6 V25">Eleazar, figlio di Aaronne, prese in moglie una delle figlie di Putiel; ed ella gli partorì Fineas. Questi furono i capi dei padri dei Leviti nelle loro famiglie.</p>
<p class="C6 V26">E questi sono lo stesso Aaronne e Mosè, ai quali l'Eterno disse: «Fate uscire i figli d'Israele dal paese d'Egitto, secondo le loro schiere».</p>
<p class="C6 V27">Essi sono quelli che parlarono al Faraone re d'Egitto per far uscire i figli d'Israele dall'Egitto; essi sono o stesso Mosè ed Aaronne.</p>
<p class="C6 V28">Or avvenne nel giorno in cui l'Eterno parlò a Mosè nel paese d'Egitto,</p>
<p class="C6 V29">che l'Eterno parlò a Mosè e disse: «Io sono l'Eterno! Di' al Faraone, re d'Egitto, tutto quello che io ti dico».</p>
<p class="C6 V30">Mosè allora rispose davanti all'Eterno: «Ecco, io sono incirconciso di labbra; come potrà quindi il Faraone ascoltarmi».</p>
<p class="C7 V1">L'Eterno disse a Mosè: «Vedi io ti faccio come dio per il Faraone, e tuo fratello Aaronne sarà il tuo profeta.</p>
<p class="C7 V2">Tu dirai tutto quello che ti ordinerò e tuo fratello Aaronne parlerà al Faraone perché lasci partire i figli d'Israele dal suo paese.</p>
<p class="C7 V3">Ma io indurirò il cuore del Faraone e moltiplicherò i miei segni e i miei prodigi nel paese d'Egitto.</p>
<p class="C7 V4">Perciò il Faraone non vi darà ascolto, e così io stenderò la mia mano sull'Egitto e farò uscire dal paese d'Egitto le mie schiere, il mio popolo, i figli d'Israele, mediante grandi castighi.</p>
<p class="C7 V5">Gli Egiziani conosceranno allora che io sono l'Eterno, quando distenderò la mia mano sull'Egitto e farò uscire di mezzo a loro i figli d'Israele».</p>
<p class="C7 V6">E Mosè e Aaronne fecero così; essi fecero esattamente come l'Eterno aveva loro ordinato.</p>
<p class="C7 V7">Quando parlarono al Faraone, Mosè aveva ottant'anni e Aaronne ottantatre.</p>
<p class="C7 V8">L'Eterno parlò a Mosè e ad Aaronne, dicendo:</p>
<p class="C7 V9">«Quando il Faraone vi parlerà e vi dirà: «Fate un prodigio». tu dirai ad Aaronne: «Prendi i tuo bastone e gettalo davanti a Faraone. perché divenga un serpente»».</p>
<p class="C7 V10">Mosè ed Aaronne andarono dunque da Faraone e fecero così, esattamente come l'Eterno aveva ordinato. Aaronne gettò il suo bastone davanti al Faraone e davanti ai suoi servitori. ed esso diventò un serpente.</p>
<p class="C7 V11">Allora anche il Faraone chiamò i savi e gli incantatori; e i maghi d'Egitto con le loro arti occulte fecero anch'essi la stessa cosa.</p>
<p class="C7 V12">Ognuno di essi gettò i suo bastone, e i bastoni diventarono serpenti; ma il bastone di Aaronne ingoiò i loro bastoni.</p>
<p class="C7 V13">Ma il cuore del Faraone s'indurì ed egli non diede loro ascolto, come l'Eterno aveva detto.</p>
<p class="C7 V14">L'Eterno disse a Mosè: «Il cuore del Faraone è ostinato;</p>
<p class="C7 V15">egli rifiuta di lasciare andare il popolo. Va' da Faraone domani mattina, quando uscirà per andare verso l'acqua. Ti fermerai ad aspettarlo sulla riva del fiume e prenderai in mano il bastone che è stato mutato in serpente.</p>
<p class="C7 V16">gli dirai: «L'Eterno, il DIO degli Ebrei, mi ha mandato da te per dirti: lascia andare il mio popolo perché mi serva nel deserto; ma ecco, finora tu non hai ascoltato».</p>
<p class="C7 V17">Così dice l'Eterno: «Da questo conoscerai che io sono l'Eterno; ecco, col bastone che ho nella mia mano io percuoterò le acque che sono nel fiume, ed esse saranno cambiate in sangue.</p>
<p class="C7 V18">E i pesci che sono nel fiume moriranno, e il fiume puzzerà, e gli Egiziani avranno schifo a bere l'acqua del fiume"».</p>
<p class="C7 V19">E l'Eterno disse a Mosè: «Di' ad Aaronne: «Prendi il tuo bastone e stendi la tua mano sulle acque dell'Egitto, sui loro fiumi, sui loro canali, sui loro stagni e su tutti i loro depositi d'acqua; così essi diventeranno sangue. E vi sarà sangue per tutto il paese d'Egitto, tanto nei recipienti di legno che nei recipienti di pietra»».</p>
<p class="C7 V20">Mosè ed Aaronne Fecero così, esattamente come l'Eterno aveva loro ordinato. Così egli alzò il bastone e percosse le acque che erano nel fiume, davanti agli occhi del Faraone e davanti agli occhi dei suoi servitori; e tutte le acque che erano nel fiume furono cambiate in sangue.</p>
<p class="C7 V21">E i pesci che erano nel fiume morirono; e il fiume divenne puzzolente, si che gli Egiziani non potevano più bere l'acqua del fiume. Così vi fu sangue per tutto il paese d'Egitto.</p>
<p class="C7 V22">Ma i maghi d'Egitto fecero la stessa cosa con le loro arti occulte; e il cuore del Faraone si indurì ed egli non diede loro ascolto, come l'Eterno aveva detto.</p>
<p class="C7 V23">Il Faraone quindi si voltò e se ne andò a casa sua; e non fece caso neppure a questo.</p>
<p class="C7 V24">tutti gli Egiziani scavarono nei dintorni del fiume in cerca d'acqua da bere, perché non potevano bere l'acqua del fiume.</p>
<p class="C7 V25">Passarono così sette giorni, dopo che l'Eterno aveva percosso il fiume.</p>
<p class="C8 V1">Poi l'Eterno disse a Mosè: «Va'dal Faraone e digli: «Così dice l'Eterno: Lascia andare il mio popolo perché mi serva.</p>
<p class="C8 V2">se rifiuti di lasciarlo andare, ecco, io colpirò l'intero tuo paese col flagello delle rane.</p>
<p class="C8 V3">Così il fiume brulicherà di rane, ed esse saliranno ed entreranno nella tua casa, nella camera dove dormi, sul tuo letto, nelle case dei tuoi servi e fra il tuo popolo, nei tuoi forni e nelle tue madie.</p>
<p class="C8 V4">E le rane verranno contro di te, contro il tuo popolo e contro tutti i tuoi servi"».</p>
<p class="C8 V5">Poi l'Eterno disse a Mosè: «Di' ad Aaronne: «Stendi la tua mano col tuo bastone sui fiumi. sui canali e sugli stagni e fa' salire le rane sul paese d'Egitto»».</p>
<p class="C8 V6">Così Aaronne stese la sua mano sulle acque d'Egitto, e le rane salirono e coprirono il paese d'Egitto.</p>
<p class="C8 V7">Ma i maghi fecero la stessa cosa con le loro arti occulte e fecero salire le rane sul paese d'Egitto.</p>
<p class="C8 V8">Allora il Faraone chiamò Mosè e Aaronne e disse loro: «Pregate l'Eterno che allontani le rane da me e dal mio popolo, e io lascerò andare il popolo, perché sacrifichi all'Eterno».</p>
<p class="C8 V9">Mosè disse al Faraone: «Fammi l'onore di dirmi quando devo intercedere per te, per i tuoi servi e per il tuo popolo, che l'Eterno distrugga le rane intorno a te e alle tue case. e rimangano solo nel fiume».</p>
<p class="C8 V10">Egli rispose: «Domani». E Mosè disse: «Sarà, fatto come tu dici, affinché tu sappia che non vi è alcuno come l'Eterno, il nostro DIO.</p>
<p class="C8 V11">E le rane si allontaneranno da te, dalle tue case, dai tuoi servi e dal tuo popolo; esse rimarranno solamente nel fiume».</p>
<p class="C8 V12">Mosè ed Aaronne uscirono dal Faraone; e Mosè implorò l'Eterno riguardo alle rane che aveva mandato contro il Faraone.</p>
<p class="C8 V13">E l'Eterno fece secondo la parola di Mosè, e le rane morirono nelle case, nei cortili e nei campi.</p>
<p class="C8 V14">Le radunarono quindi a mucchi e il paese divenne maleodorante.</p>
<p class="C8 V15">Ma quando il Faraone vide che vi era un po' di sollievo, indurì il suo cuore e non diede loro ascolto, come l'Eterno aveva detto.</p>
<p class="C8 V16">L'Eterno disse quindi a Mosè' Di'ad Aaronne: «Stendi il tuo bastone e percuoti la polvere della terra, ed essa diventerà zanzare per tutto il paese d'Egitto»».</p>
<p class="C8 V17">Ed essi fecero così, Aaronne stese la sua mano col suo bastone, percosse la polvere della terra e vi furono zanzare sugli uomini e sugli animali; tutta la polvere della terra diventò zanzare in tutto il paese d'Egitto.</p>
<p class="C8 V18">Ora i maghi cercarono di fare lo stesso con le loro arti occulte per produrre le zanzare, ma non poterono. Le zanzare furono dunque sugli uomini e sugli animali.</p>
<p class="C8 V19">Allora i maghi dissero al Faraone: «Questo è il dito di DIO». Ma il cuore del Faraone si indurì ed egli non diede loro ascolto, come l'Eterno aveva loro detto.</p>
<p class="C8 V20">Poi l'Eterno disse a Mosè: «Alzati di buon mattino e presentati al Faraone, come egli esce per andare verso l'acqua; e digli: «Così dice l'Eterno: Lascia il mio popolo, perché mi possa servire.</p>
<p class="C8 V21">Ma se non lasci andare il mio popolo ecco io manderò su di te, sui tuoi servi, sul tuo popolo e nelle tue case sciami di mosche; le case degli Egiziani saranno piene di sciami di mosche, e così sarà la terra su cui stanno.</p>
<p class="C8 V22">Ma in quel giorno io separerò il paese di Goscen, dove abita il mio popolo; e li non ci saranno sciami di mosche, affinché tu sappia che io sono l'Eterno in mezzo al paese.</p>
<p class="C8 V23">lo farò una distinzione fra il mio popolo e il tuo popolo. Domani avverrà questo miracolo"».</p>
<p class="C8 V24">E l'Eterno fece così; vennero folti sciami di mosche in casa del Faraone e nelle case dei suoi servi, e in tutto il paese d'Egitto la terra fu devastata dagli sciami di mosche.</p>
<p class="C8 V25">Allora il Faraone chiamò Mosè ed Aaronne e disse: «Andate. sacrificate al vostro DIO nel paese».</p>
<p class="C8 V26">Ma Mosè rispose: «Non si può fare questo, poiché faremmo all'Eterno, il nostro DIO, sacrifici che sono un abominio per gli Egiziani. Ecco, facendo sotto i loro occhi dei sacrifici che sono un abominio per gli Egiziani non ci lapideranno?</p>
<p class="C8 V27">Andremo nel deserto per un cammino di tre giorni e sacrificheremo all'Eterno, il nostro DIO, come egli ci ordinerà».</p>
<p class="C8 V28">Il Faraone disse: «Io vi lascerò andare perché sacrifichiate all'Eterno, il vostro DIO, nel deserto; soltanto, non andate troppo lontano; pregate per me»</p>
<p class="C8 V29">Mosè disse: «Ecco, io esco da te e pregherò l'Eterno e domani gli sciami di mosche si allontaneranno dal Faraone, dai suoi servi e dal suo popolo; basta però che il Faraone non ci prenda piú in giro, impedendo al popolo di andare a sacrificare all'Eterno».</p>
<p class="C8 V30">Mosè uscì quindi dalla presenza del Faraone e pregò l'Eterno.</p>
<p class="C8 V31">E l'Eterno fece secondo la parola di Mosè e allontanò gli sciami di mosche da Faraone, dai suoi servi e dal suo popolo; non ne rimase neppure una.</p>
<p class="C8 V32">Ma anche questa volta il Faraone indurì il suo cuore e non lasciò andare il popolo.</p>
<p class="C9 V1">Allora l'Eterno disse a Mosè: «Va' da Faraone e digli: «Così dice l'Eterno, il DIO degli Ebrei: lascia andare il mio popolo, perché mi possa servire.</p>
<p class="C9 V2">Ma se rifiuti di lasciarlo andare e lo trattieni ancora,</p>
<p class="C9 V3">ecco, la mano dell'Eterno sarà sul tuo bestiame che è nei campi, sui cavalli, sugli asini, sui cammelli, sulle mandrie e sulle greggi, vi sarà una grande calamità.</p>
<p class="C9 V4">Ma l'Eterno farà una distinzione fra il bestiame d'Israele ed il bestiame d'Egitto; così nulla morirà di tutto quello che appartiene ai figli d'Israele"».</p>
<p class="C9 V5">Quindi l'Eterno fissò un tempo, dicendo: «Domani l'Eterno farà questo nel paese».</p>
<p class="C9 V6">E l'Eterno fece questo il giorno seguente, e tutto il bestiame d'Egitto morì; ma del bestiame dei figli d'Israele non ne morì neppure un capo.</p>
<p class="C9 V7">Il Faraone mandò a vedere, ed ecco che neppure un capo del bestiame degli Israeliti era morto, Ma il cuore del Faraone si indurì, ed egli non lasciò andare il popolo.</p>
<p class="C9 V8">Poi l'Eterno disse a Mosè e ad Aaronne: «Prendete delle manciate di cenere di fornace, e la sparga Mosè verso il cielo sotto gli occhi del Faraone.</p>
<p class="C9 V9">Essa diventerà una polvere minuta su tutto il paese d'Egitto, e causerà delle ulceri che produrranno pustole sulle persone e sugli animali per tutto il paese d'Egitto».</p>
<p class="C9 V10">Allora essi presero della cenere di fornace e si presentarono davanti al Faraone; e Mosè la sparse verso il cielo, ed essa causò delle ulceri che produssero pustole sulle persone e sugli animali.</p>
<p class="C9 V11">E i maghi non poterono stare davanti a Mosè a motivo delle ulceri, perché i maghi e tutti gli Egiziani erano stati colpiti da ulceri.</p>
<p class="C9 V12">Ma l'Eterno indurì il cuore del Faraone, ed egli non diede loro ascolto, come l'Eterno aveva detto a Mosè.</p>
<p class="C9 V13">Poi l'Eterno disse a Mosè: «Levati al mattino presto, presentati davanti al Faraone e digli: «Così dice l'Eterno, il DIO degli Ebrei: Lascia andare il mio popolo, perché mi possa servire.</p>
<p class="C9 V14">Poiché questa volta manderò tutte le mie piaghe proprio su di te, sui tuoi servi e sul tuo popolo, affinché tu conosca che non e'è nessuno simile a me su tutta la terra.</p>
<p class="C9 V15">Infatti se io ora avessi steso la mia mano e avessi percosso di peste te e il tuo popolo, tu saresti stato cancellato dalla terra.</p>
<p class="C9 V16">Ma, proprio per questa ragione, ti ho risparmiato, per mostrarti la mia potenza e perché il mio nome sia proclamato su tutta la terra.</p>
<p class="C9 V17">E tu ti opponi ancora al mio popolo per non lasciarlo andare?</p>
<p class="C9 V18">Ecco, domani verso quest'ora, io farò cadere una grandine così forte, quale non ce fu in Egitto dal giorno della sua fondazione fino ad ora.</p>
<p class="C9 V19">E adesso manda a far mettere al sicuro il tuo bestiame e tutto quello che hai per i campi. Perché tutti gli uomini ed animali, che si trovano nei campi e non sono stati portati in casa, saranno colpiti dalla grandine e moriranno"».</p>
<p class="C9 V20">Fra i servi del Faraone, coloro che temettero la parola dell'Eterno fecero rifugiare nelle case i loro servi e il loro bestiame;</p>
<p class="C9 V21">ma coloro che non fecero conto della parola dell'Eterno lasciarono i loro servi e il loro bestiame nei campi.</p>
<p class="C9 V22">Allora l'Eterno disse a Mosè: «Stendi la tua mano verso il cielo, perché cada grandine in tutto il paese d'Egitto, sulla gente, sugli animali e sopra ogni sorte di vegetazione dei campi nel paese d'Egitto».</p>
<p class="C9 V23">E Mosè stese il suo bastone verso il cielo; e l'Eterno mandò tuoni e grandine, e il fuoco cadde saettando sulla terra; e l'Eterno fece piovere grandine sul paese d'Egitto.</p>
<p class="C9 V24">Così ci fu grandine e fuoco guizzante misto a grandine; e fu così forte, quale non ce n'era stata in tutto il paese d'Egitto, da quando era diventato nazione.</p>
<p class="C9 V25">E la grandine percosse in tutto il paese d'Egitto tutto quello che era nei campi, tanto uomini che animali; e la grandine percosse ogni sorta di vegetazione dei campi e fece a pezzi ogni albero della campagna.</p>
<p class="C9 V26">Solamente nel paese di Goscen, dov'erano i figli d'Israele non cadde grandine.</p>
<p class="C9 V27">Allora il Faraone mandò a chiamare Mosè ed Aaronne e disse loro: «Questa volta io ho peccato; l'Eterno è giusto, mentre io e il mio popolo siamo malvagi.</p>
<p class="C9 V28">Pregate l'Eterno perché cessino i tuoni di DIO e la grandine; io vi lascerò andare e non dovrete piú rimanere».</p>
<p class="C9 V29">Mosè gli disse: «Come sarò uscito dalla città, protenderò le mie mani all'Eterno; i tuoni cesseranno e non ci sarà piú grandine, affinché tu sappia che la terra appartiene all'Eterno.</p>
<p class="C9 V30">Ma quanto a te e ai tuoi servi, io so che non temerete ancora l'Eterno DIO».</p>
<p class="C9 V31">Ora il lino e l'orzo furono colpiti, perché l'orzo era in spiga e il lino in fiore;</p>
<p class="C9 V32">ma il grano e il farro non furono colpiti, perché sono tardivi.</p>
<p class="C9 V33">Mosè dunque, lasciato i Faraone, uscì dalla città e protese le mani all'Eterno; allora i tuoni e la grandine cessarono e non cadde piú pioggia sulla terra.</p>
<p class="C9 V34">Quando il Faraone vide che la pioggia, la grandine e i tuoni erano cessati, continuò a peccare e indurì il suo cuore, lui e i suoi servi.</p>
<p class="C9 V35">Così il cuore de Faraone s'indurì ed egli non lasciò andare i figli d'Israele, come l'Eterno aveva detto per mezzo di Mosè.</p>
<p class="C10 V1">Poi l'Eterno disse a Mosè: «Va' da Faraone; poiché io ho indurito il suo cuore e il cuore dei suoi servi, perché possa mostrare questi miei segni in mezzo a loro,</p>
<p class="C10 V2">e affinché tu possa raccontare ai tuoi figli e ai figli dei tuoi figli le grandi cose che ho fatto, prendendomi gioco degli Egiziani, e i miei segni che ho fatto in mezzo a loro, perché sappiate che io sono l'Eterno».</p>
<p class="C10 V3">Mosè ed Aaronne andarono dunque dal Faraone e gli dissero: «Così dice l'Eterno, il DIO degli Ebrei: «Fino a quando ti rifiuterai di umiliarti davanti a me? lascia andare il mio popolo perché mi possa servire.</p>
<p class="C10 V4">Poiché se ti rifiuti di lasciare andare il mio popolo, ecco domani farò venire delle locuste nel tuo territorio.</p>
<p class="C10 V5">Esse copriranno la faccia della terra, così che nessuno potrà vedere i suolo; ed esse divoreranno anche ciò che è rimasto, quello che vi è stato lasciato dalla grandine, e divoreranno ogni albero che cresce per voi nei campi.</p>
<p class="C10 V6">E riempiranno le tue case, le case di tutti i tuoi servi e le case di tutti gli Egiziani, qualcosa che né i tuoi padri né i padri dei tuoi padri videro mai, dal giorno che furono sulla terra fino a questo giorno"». Detto questo voltò le spalle e uscì dalla presenza del Faraone.</p>
<p class="C10 V7">Poi i servi del Faraone gli dissero: «Fino a quando quest'uomo sarà un laccio per noi? Lascia andare questa gente, perché possa servire l'Eterno, il suo DIO! Non hai ancora capito che l'Egitto è rovinato?».</p>
<p class="C10 V8">Così Mosè ed Aaronne furono riportati dal Faraone; ed egli disse loro: «Andate, servite l'Eterno, il vostro DIO. Ma chi sono quelli che andranno?». Mosè disse:</p>
<p class="C10 V9">«Noi andremo coi nostri fanciulli e coi nostri vecchi, coi nostri figli e con le nostre figlie; andremo con le nostre greggi e coi nostri armenti, perché dobbiamo celebrare una festa all'Eterno».</p>
<p class="C10 V10">Il Faraone disse loro: «Possa l'Eterno essere con voi, quando io lascerò andare voi e i vostri bambini! Ma state attenti a non avere delle cattive intenzioni!</p>
<p class="C10 V11">No, no! Andate voi, uomini, a servire l'Eterno; poiché questo è quel che cercate». E furono cacciati via dalla presenza del Faraone.</p>
<p class="C10 V12">Allora l'Eterno disse a Mosè: «Stendi la tua mano sul paese d'Egitto per le locuste, perché salgano a coprire il paese d'Egitto e divorino tutta la vegetazione del paese, tutto quello che la grandine ha lasciato».</p>
<p class="C10 V13">Allora Mosè stese il suo bastone sul paese d'Egitto; e l'Eterno fece levare un vento orientale sul paese tutto quel giorno e tutta la notte; come venne la mattina, il vento orientale portò le locuste.</p>
<p class="C10 V14">E le locuste salirono su tutto il paese d'Egitto e si posarono su tutto il territorio d'Egitto in gran quantità. Non c'era mai stato un simile flagello di locuste prima e non ce ne sarà piú un altro.</p>
<p class="C10 V15">Esse coprirono la faccia di tutto il paese, tanto da oscurare la terra; e divorarono tutta la vegetazione del paese e tutti i frutti degli alberi che la grandine aveva lasciato; e non rimase piú nulla di verde sugli alberi e sugli arbusti della campagna, per tutto il paese d'Egitto.</p>
<p class="C10 V16">Allora il Faraone chiamò in fretta Mosè e Aaronne e disse: «Io ho peccato contro l'Eterno, il vostro DIO, e contro voi.</p>
<p class="C10 V17">Ma ora ti prego, perdona il mio peccato ancora una volta; e supplicate l'Eterno, il vostro DIO, perché soltanto allontani da me questo flagello mortale».</p>
<p class="C10 V18">E Mosè uscì dal Faraone, e pregò l'Eterno.</p>
<p class="C10 V19">Quindi l'Eterno fece alzare un vento contrario, un vento di ponente molto forte, che portò via le locuste e le precipitò nel Mar Rosso. Non rimase piú neppure una locusta in tutto il territorio d'Egitto.</p>
<p class="C10 V20">Ma l'Eterno indurì il cuore del Faraone ed egli non lasciò andare i figli d'Israele.</p>
<p class="C10 V21">Allora l'Eterno disse a Mosè: «Stendi la tua mano verso il cielo, perché vi siano tenebre nel paese d'Egitto, delle tenebre che si possano palpare».</p>
<p class="C10 V22">E Mosè stese a sua mano verso il cielo, e vi furono dense tenebre in tutto il paese d'Egitto per tre giorni.</p>
<p class="C10 V23">Uno non vedeva l'altro e nessuno si mosse da dove si trovava per tre giorni; ma per tutti i figli d'Israele c'era luce nelle loro dimore.</p>
<p class="C10 V24">Allora il Faraone chiamò Mosè e disse: «Andate, servite l'Eterno, rimangano soltanto le vostre greggi e i vostri armenti; anche i vostri bambini potranno andare con voi».</p>
<p class="C10 V25">Mosè disse: «Tu ci devi anche permettere di prendere dei sacrifici e degli olocausti, perché li possiamo offrire all'Eterno, il nostro DIO.</p>
<p class="C10 V26">Anche il nostro bestiame verrà con noi; non le lasceremo qui neppure un'unghia, poiché da esso dobbiamo prendere alcuni capi per servire l'Eterno, il nostro DIO; e non sappiamo con che cosa dovremo servire l'Eterno, finché saremo giunti laggiú».</p>
<p class="C10 V27">Ma l'Eterno indurì il cuore del Faraone ed egli non volle lasciarli andare.</p>
<p class="C10 V28">Allora il Faraone disse a Mosè: «Vattene via da me! Guardati bene da comparire ancora alla mia presenza, perché il giorno che comparirai alla mia presenza morirai!».</p>
<p class="C10 V29">Mosè rispose: «Hai detto bene; io non comparirò piú alla tua presenza».</p>
<p class="C11 V1">Poi l'Eterno disse a Mosè: «Io farò venire ancora una piaga sul Faraone e sull'Egitto; dopo questa egli vi lascerà partire di qui. Quando vi lascerà partire, egli vi caccerà definitivamente da qui.</p>
<p class="C11 V2">Ora parla al popolo di modo che ogni uomo chieda al suo vicino e ogni donna alla sua vicina degli oggetti d'argento e degli oggetti d'oro».</p>
<p class="C11 V3">E l'Eterno fece entrare il popolo nelle grazie agli occhi degli Egiziani; anche l'uomo Mosè era tenuto in grande considerazione nel paese d'Egitto, agli occhi dei servi del Faraone e agli occhi del popolo.</p>
<p class="C11 V4">Poi Mosè disse: «Così dice l'Eterno: «Verso mezzanotte, io passerò in mezzo all'Egitto;</p>
<p class="C11 V5">e ogni primogenito nel paese d'Egitto morirà, dal primogenito del Faraone che siede sul suo trono, al primogenito della serva che sta dietro la macina, e ogni primogenito del bestiame.</p>
<p class="C11 V6">Allora in tutto il paese d'Egitto vi sarà un grande grido, quale non ci fu mai prima, né mai piú ci sarà.</p>
<p class="C11 V7">Ma contro nessuno dei figli d'Israele, siano essi uomini o animali, neppure un cane muoverà la lingua, affinché sappiate che l'Eterno fa distinzione fra gli Egiziani e Israele.</p>
<p class="C11 V8">E tutti questi tuoi servi scenderanno da me e si inchineranno davanti a me, dicendo: «Parti, tu e tutto il popolo che è al tuo seguito!». Dopo questo, io partirò"». E Mosè uscì dalla presenza del Faraone, acceso d'ira.</p>
<p class="C11 V9">Poi l'Eterno disse a Mosè: «Il Faraone non vi darà ascolto, affinché i miei prodigi si moltiplichino nel paese d'Egitto».</p>
<p class="C11 V10">E Mosè ed Aaronne fecero tutti questi prodigi davanti al Faraone; ma l'Eterno indurì il cuore del Faraone ed egli non lasciò uscire i figli d'Israele dal suo paese.</p>
<p class="C12 V1">L'Eterno parlò a Mosè e ad Aaronne nel paese d'Egitto dicendo:</p>
<p class="C12 V2">«Questo mese sarà per voi il mese piú importante, sarà per voi il primo dei mesi dell'anno.</p>
<p class="C12 V3">Parlate a tutta l'assemblea d'Israele e dite: «Il decimo giorno di questo mese, ogni uomo prenda per se stesso un agnello, secondo la grandezza della famiglia del padre, un agnello per casa.</p>
<p class="C12 V4">Se poi la casa è troppo piccola per un agnello, ne prenda uno in comune col piú vicino di casa, tenendo conto del numero delle persone; voi determinerete la quantità dell'agnello necessario, in base a ciò che ognuno può mangiare.</p>
<p class="C12 V5">Il vostro agnello sia senza difetto, maschio, dell'anno; potrete prendere un agnello o un capretto.</p>
<p class="C12 V6">Lo conserverete fino al quattordicesimo giorno di questo mese, e tutta l'assemblea del popolo d'Israele lo ucciderà sull'imbrunire.</p>
<p class="C12 V7">Prenderanno quindi del sangue e lo metteranno sui due stipiti e sull'architrave delle case dove lo mangeranno.</p>
<p class="C12 V8">Ne mangeranno la carne arrostita al fuoco, quella stessa notte, la mangeranno con pane senza lievito e con erbe amare.</p>
<p class="C12 V9">Non ne mangerete niente di crudo o di lessato nell'acqua, ma sia arrostito al fuoco con la testa, le gambe e le interiora.</p>
<p class="C12 V10">Non ne lascerete alcun avanzo fino al mattino; e quel che sarà rimasto fino al mattino, lo brucerete col fuoco.</p>
<p class="C12 V11">Lo mangerete in questa maniera: coi vostri lombi cinti, coi vostri sandali ai piedi e col vostro bastone in mano; lo mangerete in fretta: è la Pasqua dell'Eterno.</p>
<p class="C12 V12">In quella notte io passerò per il paese d'Egitto e colpirò ogni primogenito nel paese d'Egitto, tanto uomo che bestia, e farò giustizia di tutti gli dei d'Egitto. Io sono l'Eterno.</p>
<p class="C12 V13">E il sangue sarà un segno per voi sulle case dove siete; quando io vedrò il sangue passerò oltre e non vi sarà piaga su di voi per distruggervi, quando colpirò il paese d'Egitto.</p>
<p class="C12 V14">Quel giorno sarà per voi un giorno da ricordare e lo celebrerete come una festa all'Eterno; lo celebrerete d'età in età come una legge perpetua.</p>
<p class="C12 V15">Per sette giorni mangerete pani azzimi. Nel primo giorno provvederete a muovere ogni lievito dalle vostre case, poiché chiunque mangerà pane lievitato, dal primo al settimo giorno, sarà reciso da Israele.</p>
<p class="C12 V16">Nel primo giorno avrete una santa convocazione, e una santa convocazione anche il settimo giorno. Non si faccia alcun lavoro in quei giorni; si prepari soltanto ciò che ognuno deve mangiare, e non altro.</p>
<p class="C12 V17">Osserverete dunque la festa degli azzimi, poiché proprio in questo giorno ho fatto uscire le vostre schiere dal paese d'Egitto; osserverete dunque questo giorno d'età in età, come legge perpetua.</p>
<p class="C12 V18">Nel primo mese, dal quattordicesimo giorno del mese, alla sera, fino al ventunesimo giorno, alla sera, mangerete pani azzimi.</p>
<p class="C12 V19">Per sette giorni non si trovi lievito nelle vostre case, perché chiunque mangerà qualcosa di lievitato, quel tale sarà reciso dall'assemblea d'Israele, sia egli forestiero o nativo del paese.</p>
<p class="C12 V20">Non mangerete nulla di lievitato; in tutte le vostre dimore mangerete pani azzimi"».</p>
<p class="C12 V21">Mosè dunque chiamò tutti gli anziani d'Israele e disse loro: «andate e prendete degli agnelli per voi e per le vostre famiglie, e immolate la Pasqua.</p>
<p class="C12 V22">Poi prenderete un mazzetto d'issopo, lo intingerete nel sangue che è nel catino, e con il sangue che è nel catino spruzzerete l'architrave e i due stipiti delle porte; e nessuno di voi uscirà dalla porta di casa sua fino al mattino.</p>
<p class="C12 V23">Poiché l'Eterno passerà per colpire gli Egiziani; quando però vedrà il sangue sull'architrave e sui due stipiti, l'Eterno passerà oltre la porta e non permetterà al distruttore di entrare nelle vostre case per colpirvi.</p>
<p class="C12 V24">Osservate dunque questo come una prescrizione perpetua per voi e per i vostri figli.</p>
<p class="C12 V25">Quando sarete entrati nel paese che l'Eterno vi darà, come egli ha detto, osserverete questo rito.</p>
<p class="C12 V26">Quando i vostri figli vi chiederanno «Che significa per voi questo rito?».</p>
<p class="C12 V27">risponderete: «Questo è il sacrificio della Pasqua dell'Eterno, che passò oltre le case dei figli d'Israele in Egitto, quando colpì gli Egiziani e risparmiò le nostre case». E il popolo si inchinò e adorò.</p>
<p class="C12 V28">Allora i figli d'Israele andarono e fecero così; essi fecero come l'Eterno aveva ordinato a Mosè e ad Aaronne.</p>
<p class="C12 V29">Perciò avvenne che a mezzanotte l'Eterno colpì tutti i primogeniti nel paese di Egitto. dal primogenito del Faraone che sedeva sul suo trono, al primogenito del prigioniero che era in carcere, e tutti i primogeniti del bestiame.</p>
<p class="C12 V30">Così il Faraone si alzò di notte, lui con tutti i suoi servi e tutti gi Egiziani; e vi fu un grande grido in Egitto, perché non c'era casa dove non vi fosse un morto.</p>
<p class="C12 V31">Allora egli chiamò Mosè ed Aaronne di notte e disse: «Alzatevi e partite di mezzo al mio popolo, voi e i figli d'Israele; e andate a servire l'Eterno. come avete detto.</p>
<p class="C12 V32">Prendete le vostre greggi e i vostri armenti, come avete detto, e andate; e benedite anche me!.</p>
<p class="C12 V33">E gli Egiziani sollecitavano il popolo per affrettarne la partenza dal paese, perché dicevano: «Moriremo tutti quanti».</p>
<p class="C12 V34">Il popolo portò via la sua pasta prima che fosse lievitata; avvolse le sue madie nei suoi vestiti e se le mise sulle spalle.</p>
<p class="C12 V35">Or i figli d'Israele fecero come aveva detto Mosè e chiesero agli Egiziani degli oggetti d'argento, degli oggetti d'oro e dei vestiti;</p>
<p class="C12 V36">e l'Eterno fece entrare i popolo nelle grazie agli occhi degli Egiziani, che diedero loro quel che chiedevano, così spogliarono gli Egiziani.</p>
<p class="C12 V37">I figli d'Israele partirono da Ramses per Sukkoth, in numero di circa seicentomila uomini a piedi, senza contare i fanciulli.</p>
<p class="C12 V38">E con loro salì pure un gran miscuglio di gente, assieme ai greggi ed armenti, una grande quantità di bestiame.</p>
<p class="C12 V39">fecero cuocere la pasta che avevano portata dall'Egitto, facendone delle focacce azzime; la pasta infatti non era lievitata, perché essi furono cacciati dall'Egitto e non poterono attardarsi, né poterono prepararsi provviste per il viaggio.</p>
<p class="C12 V40">Or il tempo che i figli d'Israele trascorsero in Egitto fu di quattrocentotrent'anni.</p>
<p class="C12 V41">Alla fine dei quattrocentotrent'anni, proprio in quel giorno, avvenne che tutte le schiere dell'Eterno uscirono dal paese dell'Egitto.</p>
<p class="C12 V42">Questa è una notte da celebrarsi in onore dell'Eterno, perché egli li fece uscire dal paese d'Egitto; questa notte sarà una solenne celebrazione all'Eterno, per tutti i figli d'Israele di generazione in generazione.</p>
<p class="C12 V43">Quindi l'Eterno disse a Mosè e ad Aaronne: «Questa la prescrizione della Pasqua: nessuno straniero ne mangerà;</p>
<p class="C12 V44">ma qualunque schiavo, comprato con denaro, dopo averlo circonciso, potrà mangiarne.</p>
<p class="C12 V45">L'avventizio e il mercenario non ne mangeranno.</p>
<p class="C12 V46">L'agnello si mangerà in una sola casa; non porterete nulla della sua carne fuori di casa e non ne spezzerete alcun osso.</p>
<p class="C12 V47">Tutta l'assemblea d'Israele la celebrerà.</p>
<p class="C12 V48">E quando uno straniero risiederà con te vorrà fare la Pasqua in onore dell'Eterno, siano circoncisi prima tutti i maschi della sua famiglia e poi si avvicini pure a celebrare, egli sarà come un nativo del paese; ma nessun incirconciso ne mangerà.</p>
<p class="C12 V49">Vi sarà un'unica legge per i nativo del paese e per lo straniero che risiede tra di voi».</p>
<p class="C12 V50">Tutti i figli d'Israele fecero così; essi fecero esattamente come l'Eterno aveva ordinato a Mosè e ad Aaronne.</p>
<p class="C12 V51">Così avvenne che proprio in quel giorno l'Eterno fece uscire i figli d'Israele dal paese d'Egitto, secondo le loro schiere.</p>
<p class="C13 V1">L'Eterno parlò a Mosè, dicendo:</p>
<p class="C13 V2">«Consacrami ogni primogenito, quello che apre il grembo tra i figli d'Israele, tanto di uomini che di animali; esso mi appartiene».</p>
<p class="C13 V3">Quindi Mosè disse a popolo: «Ricordatevi di questo giorno, ne quale siete usciti dall'Egitto, dalla casa di schiavitú; poiché l'Eterno vi ha fatto uscire da questo luogo con mano potente; non si mangerà pane lievitato.</p>
<p class="C13 V4">Voi uscite oggi, nel mese di Abib.</p>
<p class="C13 V5">Quando dunque l'Eterno ti avrà fatto entrare nel paese dei Cananei, degli Hittei, degli Amorei, degli Hivvei e dei Gebusei che ha giurato ai tuoi padri di darti, paese dove scorre latte e miele, osserverai questo rito in questo mese.</p>
<p class="C13 V6">Per sette giorni mangerai pane senza lievito; e il settimo giorno si farà una festa all'Eterno.</p>
<p class="C13 V7">Si mangerà pane senza lievito per sette giorni; e non si vedrà pane lievitato presso di te, né si vedrà lievito presso di te, entro tutti i tuoi confini.</p>
<p class="C13 V8">In quel giorno tu spiegherai la cosa a tuo figlio, dicendo: «Si fa così a motivo di quello che l'Eterno fece per me quando uscii dall'Egitto».</p>
<p class="C13 V9">E sarà per te come un segno sulla tua mano e come un ricordo fra i tuoi occhi, affinché la legge dell'Eterno sia nella tua bocca; poiché l'Eterno ti ha fatto uscire dall'Egitto con mano potente.</p>
<p class="C13 V10">Osserva dunque questa prescrizione nel tempo stabilito, di anno in anno.</p>
<p class="C13 V11">Quando l'Eterno ti avrà fatto entrare nel paese dei Cananei, come giurò a te e ai tuoi padri, e te lo avrà dato,</p>
<p class="C13 V12">consacrerai all'Eterno tutti quelli che aprono il grembo e ogni primo parto del bestiame che ti appartiene: i maschi apparterranno all'Eterno.</p>
<p class="C13 V13">Ma riscatterai ogni primo parto dell'asino con un agnello; se però non lo vuoi riscattare, gli spezzerai il collo; così riscatterai ogni primogenito dell'uomo fra i tuoi figli.</p>
<p class="C13 V14">Quando in avvenire tuo figlio ti interrogherà dicendo: «Che significa questo?», gli risponderai: «L'Eterno ci fece uscire dall'Egitto, dalla casa di schiavitú, con mano potente;</p>
<p class="C13 V15">e avvenne che, quando il Faraone si ostinò a non lasciarci andare, l'Eterno uccise tutti i primogeniti ne paese d'Egitto tanto i primogeniti degli uomini che i primogeniti degli animali. Per questo io sacrifico all'Eterno tutti i maschi che aprono il grembo, ma riscatto ogni primogenito dei miei figli".</p>
<p class="C13 V16">Ciò sarà come un segno sulla tua mano e come un frontale fra i tuoi occhi, poiché l'Eterno ci ha fatto uscire dall'Egitto con mano potente».</p>
<p class="C13 V17">Quando il Faraone lasciò andare il popolo DIO non lo condusse per la via del paese dei Filistei, benché fosse la più breve poiché DIO disse: «Perché il popolo non si penta quando vedrà la guerra e non ritorni in Egitto».</p>
<p class="C13 V18">Ma DIO fece fare al popolo un giro, per la via del deserto, verso il Mar Rosso. E i figli d'Israele salirono armati dal paese d'Egitto.</p>
<p class="C13 V19">Mosè prese con sé le ossa di Giuseppe, perché questi aveva espressamente fatto giurare i figli d'Israele, dicendo: «Certamente DIO vi visterà; allora trasportate di qui le mie ossa con voi».</p>
<p class="C13 V20">Così essi partirono da Sukkoth e si accamparono a Etham, ai margini del deserto.</p>
<p class="C13 V21">E l'Eterno andava davanti a loro, di giorno in una colonna di nuvola per guidarli nella via, e di notte in una colonna di Fuoco per Far loro luce, affinché potessero camminare giorno e notte.</p>
<p class="C13 V22">La colona di nuvola non si ritirava mai davanti al popolo di giorno, né la colonna di fuoco di notte.</p>
<p class="C14 V1">Poi l'Eterno parlò a Mosè, dicendo:</p>
<p class="C14 V2">«Di' ai figli d'Israele che tornino indietro e si accampino di fronte a Pi-Hahiroth, fra Migdol e i mare, di fronte a Baal-Tsefon; accampatevi davanti a quel luogo presso il mare.</p>
<p class="C14 V3">Il Faraone dirà allora dei figli d'Israele: «Essi stanno vagando smarriti nel paese; il deserto li tiene rinchiusi».</p>
<p class="C14 V4">E io indurirò il cuore del Faraone, ed egli li inseguirà; ma io trarrò gloria dal Faraone e da tutto il suo esercito, e gli Egiziani sapranno che io sono l'Eterno». Ed essi fecero cosi.</p>
<p class="C14 V5">Fu quindi riferito al re d'Egitto che il popolo era fuggito; e il cuore del Faraone e dei suoi servi mutò nei confronti del popolo, e dissero: «Che abbiamo fatto a lasciare andare Israele dal nostro servizio?».</p>
<p class="C14 V6">Così il Faraone fece preparare il suo carro e prese con sé il suo popolo.</p>
<p class="C14 V7">Prese anche seicento carri scelti e tutti i carri d'Egitto, con dei guerrieri su ognuno di essi.</p>
<p class="C14 V8">E l'Eterno indurì il cuore del Faraone, re d'Egitto, ed egli inseguì i figli d'Israele, che uscivano pieni di baldanza.</p>
<p class="C14 V9">Gli Egiziani li inseguirono; e tutti i cavalli, i carri del Faraone, i suoi cavalieri e il suo esercito li raggiunsero quando erano accampati presso il mare, vicino a Pi-Hahiroth, di fronte a Baal-Tsefon.</p>
<p class="C14 V10">Mentre il Faraone si avvicinava, i figli d'Israele alzarono gli occhi; ed ecco, gli Egiziani marciavano dietro loro, per cui ebbero una gran paura; e i figli d'Israele gridarono all'Eterno,</p>
<p class="C14 V11">e dissero a Mosè: «E' perché non c'erano tombe in Egitto, che ci hai condotti a morire nel deserto? Perché hai fatto questo con noi, di farci uscire dall'Egitto?</p>
<p class="C14 V12">Non era forse questo che ti parlavamo in Egitto, dicendoti: «lasciaci stare, cosi potremo servire gli Egiziani»? Poiché sarebbe stato meglio per noi servire gli Egiziani che morire nel deserto».</p>
<p class="C14 V13">Ma Mosè disse al popolo: «Non temete, state fermi e vedrete la liberazione dell'Eterno, che egli compirà oggi per voi; poiché gli Egiziani che oggi vedete, non li vedrete mai piú.</p>
<p class="C14 V14">L'Eterno combatterà per voi, e voi ve ne starete tranquilli».</p>
<p class="C14 V15">Quindi l'Eterno disse a Mosè: «Perché gridi a me? Di' ai figli d'Israele di andare avanti.</p>
<p class="C14 V16">E tu alza il tuo bastone, stendi la tua mano sul mare e dividilo, affinché i figli d'Israele possano passare in mezzo al mare all'asciutto.</p>
<p class="C14 V17">Quanto a me, io indurirò il cuore degli Egiziani, ed essi l'inseguiranno. Così io trarrò gloria dal Faraone, da tutto il suo esercito, dai suoi carri e dai suoi cavalieri.</p>
<p class="C14 V18">E gli Egiziani sapranno che io sono l'Eterno, quando trarrò gloria dal Faraone, dai suoi carri e dai suoi cavalieri».</p>
<p class="C14 V19">Allora l'Angelo di DIO, che camminava davanti all'accampamento d'Israele, si spostò e andò a mettersi dietro loro; anche la colonna di nuvola si mosse dal davanti e andò a mettersi dietro a loro.</p>
<p class="C14 V20">Andò così a mettersi tra l'accampamento dell'Egitto e l'accampamento d'Israele; e la nube produceva tenebre per gli uni, mentre faceva luce agli altri di notte. Così per tutta la notte l'uno non si avvicinò all'altro.</p>
<p class="C14 V21">Allora Mosè stese la sua mano sul mare; e l'Eterno fece ritirare il mare con un forte vento orientale tutta quella notte e cambiò il mare in terra asciutta; e le acque si divisero.</p>
<p class="C14 V22">Così i figli d'Israele entrarono in mezzo al mare all'asciutto; e le acque formavano come un muro alla loro destra e alla loro sinistra.</p>
<p class="C14 V23">E gli Egiziani li inseguirono; e tutti i cavalli del Faraone, i suoi carri e i suoi cavalieri entrarono dietro a loro in mezzo al mare.</p>
<p class="C14 V24">Verso la vigilia del mattino avvenne che l'Eterno guardò sull'accampamento degli Egiziani dalla colonna di fuoco e dalla nuvola, e lo mise in rotta.</p>
<p class="C14 V25">Egli fece staccare le ruote dei loro carri e rese la loro avanzata difficile. Così gli Egiziani dissero: «Fuggiamo davanti a Israele, perché l'Eterno combatte per loro contro gli Egiziani».</p>
<p class="C14 V26">Quindi l'Eterno disse a Mosè: «Stendi la tua mano sul mare, perché le acque ritornino sugli Egiziani, sui loro carri e sui loro cavalieri».</p>
<p class="C14 V27">Mosè allora stese la sua mano sul mare; così sul far del mattino, il mare ritornò al suo posto consueto; gli Egiziani fuggirono di fronte ad esso; e l'Eterno travolse gli Egiziani in mezzo al mare.</p>
<p class="C14 V28">Le acque tornarono e coprirono i carri, i cavalieri e tutto l'esercito del Faraone che erano entrati nel mare per inseguire gli Israeliti; e non ne scampò neppure uno di loro.</p>
<p class="C14 V29">Ma i figli d'Israele camminarono all'asciutto in mezzo al mare, e le acque furono per loro come un muro, alla loro destra e alla loro sinistra.</p>
<p class="C14 V30">Così, in quel giorno, l'Eterno salvò Israele dalla mano degli Egiziani, e Israele vide sul lido del mare gli Egiziani morti.</p>
<p class="C14 V31">Israele vide la grande potenza che l'Eterno aveva mostrato contro gli Egiziani, e il popolo temette l'Eterno e credette nell'Eterno e in Mosè suo servo.</p>
<p class="C15 V1">Allora Mosè e i figli d'Israele cantarono questo cantico all'Eterno e parlarono dicendo: «Io canterò all'Eterno, perché si è grandemente esaltato; ha precipitato in mare cavallo e cavaliere.</p>
<p class="C15 V2">L'Eterno è la mia forza e il mio cantico, ed è stato la mia salvezza. Questo è il mio Dio, io lo glorificherò; è il DIO di mio padre io lo esalterò.</p>
<p class="C15 V3">L'Eterno è un guerriero, il suo nome è l'Eterno.</p>
<p class="C15 V4">Egli ha gettato in mare i carri del Faraone e il suo esercito, e i suoi migliori guerrieri sono stati sommersi nel Mar Rosso.</p>
<p class="C15 V5">Gli abissi li coprono; sono andati a fondo come una pietra.</p>
<p class="C15 V6">La tua destra, o Eterno, mirabile nella sua potenza. La tua destra, o Eterno, frantuma i nemici.</p>
<p class="C15 V7">Con la grandezza della tua maestà, tu rovesci quelli che si levano contro di te; tu mandi fuori la tua ira, essa li consuma come stoppia.</p>
<p class="C15 V8">Al soffio delle tue narici le acque si sono ammucchiate, le onde si sono alzate come un muro i flutti si sono assodati nel cuore del mare.</p>
<p class="C15 V9">Il nemico diceva: «Inseguirò, raggiungerò, dividerò le spoglie, la mia brama si sazierà su di loro; sguainerò la mia spada, la mia mano li sterminerà».</p>
<p class="C15 V10">Ma tu hai mandato fuori il tuo soffio e il mare li ha ricoperti; sono andati come piombo nelle potenti acque.</p>
<p class="C15 V11">Chi è pari a te fra gli dei, o Eterno? Chi è pari a te, mirabile nella santità, maestoso nelle lodi, o operatore di prodigi?</p>
<p class="C15 V12">Tu hai steso la destra, la terra li ha inghiottiti.</p>
<p class="C15 V13">Nella tua misericordia, hai guidato il popolo che hai riscattato; con la tua forza lo hai condotto verso la tua santa dimora.</p>
<p class="C15 V14">I popoli l'hanno udito e tremano. L'angoscia ha colto gli abitanti della Filistia.</p>
<p class="C15 V15">Già sono smarriti i capi di Edom, i potenti di Moab sono presi da tremore, tutti gli abitanti di Canaan si struggono.</p>
<p class="C15 V16">Spavento e terrore piomberà su di loro. Per la forza del tuo braccio diventeranno immobili come una pietra, finché il tuo popolo, o Eterno, sia passato, finché sia passato il popolo che tu hai acquistato.</p>
<p class="C15 V17">Tu li introdurrai e li pianterai sul monte della tua eredità, il luogo che hai preparato, o Eterno, per tua dimora, il santuario che le tue mani, o Signore, hanno stabilito.</p>
<p class="C15 V18">L'Eterno regnerà per sempre, in perpetuo».</p>
<p class="C15 V19">Poiché i cavalli del Faraone coi suoi carri e i suoi cavalieri erano entrati nel mare e l'Eterno aveva fatto ritornare su di loro e acque del mare, ma i figli d'Israele avevano camminato in mezzo al mare, all'asciutto.</p>
<p class="C15 V20">Allora Miriam, la profetessa, sorella di Aaronne, prese in mano il tamburello, e tutte le donne uscirono dietro a lei coi tamburelli e con danze.</p>
<p class="C15 V21">E Miriam cantava loro: «Cantate all'Eterno perché si è grandemente esaltato; ha precipitato in mare cavallo e cavaliere».</p>
<p class="C15 V22">Poi Mosè fece partire gli Israeliti dal Mar Rosso ed essi si diressero verso il deserto di Shur; camminarono tre giorni nel deserto e non trovarono acqua.</p>
<p class="C15 V23">Quando giunsero a Mara non poterono bere le acque di Mara perché erano amare; perciò quel luogo fu chiamato Mara.</p>
<p class="C15 V24">Allora il popolo mormorò contro Mosè, dicendo: «Che berremo?».</p>
<p class="C15 V25">Così egli gridò all'Eterno; e l'Eterno gli mostrò un segno; egli lo gettò nelle acque, e le acque divennero dolci. Là l'Eterno diede a popolo una legge e un decreto e lo mise alla prova,</p>
<p class="C15 V26">e disse: «Se tu ascolti attentamente la voce dell'Eterno, il tuo DIO, e fai ciò che è giusto ai suoi occhi e porgi orecchio ai suoi comandamenti e osservi tutte le sue leggi io non ti manderò addosso alcuna delle malattie che ho mandato addosso agli Egiziani perché io sono l'Eterno che ti guarisco».</p>
<p class="C15 V27">Giunsero quindi ad Elim, dov'erano dodici sorgenti d'acqua e settanta palme; e vi si accamparono presso le acque.</p>
<p class="C16 V1">Poi essi partirono da Elim e tutta l'assemblea dei figli d'Israele giunse nel deserto di Sin, che è fra Elim e il Sinai, il quindicesimo giorno del secondo mese dopo la loro partenza dal paese d'Egitto.</p>
<p class="C16 V2">E tutta l'assemblea dei figli d'Israele mormorò contro Mosè e contro Aaronne nel deserto.</p>
<p class="C16 V3">I figli d'Israele dissero loro: «Oh, fossimo pur morti per mano dell'Eterno nel paese d'Egitto, quando sedevamo presso le pentole di carne e mangiavamo pane a sazietà! Poiché voi ci avete condotti in questo deserto per far morire di fame tutta questa assemblea».</p>
<p class="C16 V4">L'Eterno disse a Mosè: «Ecco, io farò piovere per voi del pane dal cielo; e il popolo uscirà e raccoglierà ogni giorno la provvista del giorno, perché io lo voglio mettere alla prova per vedere se camminerà o no secondo la mia legge.</p>
<p class="C16 V5">Ma il sesto giorno, quando prepareranno la provvista che devono portare a casa, essa sarà il doppio di quella che raccolgono giornalmente».</p>
<p class="C16 V6">Allora Mosè ed Aaronne dissero a tutti i figli d'Israele: «Alla sera voi conoscerete che l'Eterno è colui che vi ha fatto uscire dal paese d'Egitto;</p>
<p class="C16 V7">e al mattino vedrete la gloria dell'Eterno, poiché egli ha udito le vostre mormorazioni contro l'Eterno; ma noi che cosa siamo perché mormoriate contro di noi?».</p>
<p class="C16 V8">Mosè disse ancora: «Questo avverrà quando l'Eterno vi darà carne da mangiare alla sera e pane a sazietà al mattino, poiché l'Eterno ha udito le vostre mormorazioni che avete fatto contro di lui. Ma noi che cosa siamo? Le vostre mormorazioni non sono contro di noi, ma contro l'Eterno».</p>
<p class="C16 V9">Poi Mosè disse ad Aaronne: «Di' a tutta l'assemblea dei figli d'Israele: «Avvicinatevi davanti all'Eterno, perché egli ha udito le vostre mormorazioni»».</p>
<p class="C16 V10">Come Aaronne parlava a tutta l'assemblea dei figli d'Israele, essi si voltarono verso il deserto; ed ecco che la gloria dell'Eterno apparve nella nuvola.</p>
<p class="C16 V11">E l'Eterno parlò a Mosè, dicendo:</p>
<p class="C16 V12">«Io ho udito le mormorazioni dei figli d'Israele; parla loro, dicendo: «Sull'imbrunire mangerete della carne e al mattino sarete saziati di pane; e conoscerete che io sono l'Eterno, il vostro DIO»».</p>
<p class="C16 V13">Così, verso sera avvenne che salirono delle quaglie e ricopersero il campo; e al mattino c'era uno strato di rugiada intorno al campo.</p>
<p class="C16 V14">Poi lo strato di rugiada scomparve, ed ecco sulla superficie del deserto una cosa fine e tonda, minuta come la brina sulla terra.</p>
<p class="C16 V15">Quando i figli d'Israele la videro, si dissero l'un l'altro: «Che cos'è?», perché non sapevano che cosa fosse. E Mosè disse loro: «Questo è il pane che l'Eterno vi ha dato da mangiare.</p>
<p class="C16 V16">Ecco quel che l'Eterno ha comandato: Ne raccolga ognuno quanto gli basta per il suo nutrimento, un omer a testa, secondo il numero delle persone che siete; ognuno ne pigli per quelli che sono nella sua tenda».</p>
<p class="C16 V17">I figli d'Israele fecero così; gli uni ne raccolsero di piú e gli altri di meno.</p>
<p class="C16 V18">Lo misurarono con l'omer; or chi ne aveva raccolto molto non n'ebbe troppo; e chi ne aveva raccolto poco non ne mancò. Ognuno ne raccolse in base al suo bisogno di cibo.</p>
<p class="C16 V19">Poi Mosè disse loro: «Nessuno ne avanzi fino al mattino».</p>
<p class="C16 V20">Ma essi non ubbidirono a Mosè e alcuni ne avanzarono fino all'indomani; e questo imputridì producendo vermi e mandò fetore; e Mosè si adirò contro costoro.</p>
<p class="C16 V21">Così lo raccoglievano tutte le mattine: ciascuno in base al suo bisogno di cibo; ma quando il sole si faceva caldo, quello si scioglieva.</p>
<p class="C16 V22">Così il sesto giorno raccolsero una doppia porzione di pane, due omer per ciascuno. E tutti i capi dell'assemblea vennero a riferirlo a Mosè.</p>
<p class="C16 V23">Egli allora disse loro: «Questo è ciò che l'Eterno ha detto: Domani è un giorno solenne di riposo, un sabato sacro all'Eterno; fate cuocere oggi quel che dovete cuocere e fate bollire quel che dovete bollire; e tutto quel che vi avanza, riponetelo e conservatelo fino a domani».</p>
<p class="C16 V24">Essi dunque lo riposero fino all'indomani, come Mosè aveva ordinato; e quello non mandò fetore e non produsse vermi.</p>
<p class="C16 V25">Mosè disse: «Mangiatelo oggi, perché oggi è il sabato sacro all'Eterno; oggi non ne troverete per i campi.</p>
<p class="C16 V26">Raccoglietene durante sei giorni; ma nel settimo giorno, il sabato, non ve ne sarà».</p>
<p class="C16 V27">Or nel settimo giorno avvenne che alcuni del popolo uscirono per raccoglierne, ma non ne trovarono.</p>
<p class="C16 V28">Allora l'Eterno disse a Mosè: «Fino a quando rifiuterete di osservare i miei comandamenti e le mie leggi?</p>
<p class="C16 V29">Ricordate che l'Eterno vi ha dato il sabato; per questo nel sesto giorno egli vi dà del pane per due giorni. Rimanga ognuno al suo posto; nessuno esca dalla sua tenda il settimo giorno».</p>
<p class="C16 V30">Così il popolo si riposò il settimo giorno.</p>
<p class="C16 V31">E la casa d'Israele lo chiamò Manna; essa era simile al seme di coriandolo, bianca e con il gusto di schiacciate fatte col miele.</p>
<p class="C16 V32">Poi Mosè disse: «Questo è ciò che l'Eterno ha ordinato: «Riempi con essa un omer, perché sia conservata per i vostri discendenti, affinché essi vedano il pane che vi ho fatto mangiare nel deserto, quando vi ho fatto uscire dal paese d'Egitto»».</p>
<p class="C16 V33">Mosè disse quindi ad Aaronne: «Prendi un vaso, mettici dentro un intero omer di manna e deponilo davanti all'Eterno perché sia conservato per i vostri discendenti».</p>
<p class="C16 V34">Come l'Eterno aveva ordinato a Mosè, Aaronne lo depose davanti alla Testimonianza, perché fosse conservato.</p>
<p class="C16 V35">E i figli d'Israele mangiarono la manna per quarant'anni, finché arrivarono in un paese abitato; mangiarono la manna finché giunsero ai confini del paese di Canaan</p>
<p class="C16 V36">Or l'omer è la decima parte dell'efa.</p>
<p class="C17 V1">Poi tutta l'assemblea dei figli d'Israele partì dal deserto di Sin, marciando a tappe secondo gli ordini dell'Eterno, e si accampò a Redifim. Ma non c'era acqua da bere per il popolo.</p>
<p class="C17 V2">Allora il popolo contese con Mosè e disse: «Dacci dell'acqua da bere». Mosè rispose loro: «Perché contendete con me? Perché tentate l'Eterno?».</p>
<p class="C17 V3">Là il popolo ebbe sete di acqua e mormorò contro Mosè, dicendo: «Perché ci hai fatti salire dall'Egitto per farci morire di sete noi, i nostri figli e il nostro bestiame?».</p>
<p class="C17 V4">Così Mosè gridò all'Eterno, dicendo: «Che farò io per questo popolo? Ancora un po' ed essi mi lapideranno».</p>
<p class="C17 V5">L'Eterno disse a Mosè: «Passa davanti al popolo e prendi con te degli anziani d'Israele; prendi anche nella tua mano il tuo bastone col quale percuotesti il fiume, e va'.</p>
<p class="C17 V6">Ecco, io starò davanti a te, là sulla roccia in Horeb; tu percuoterai la roccia, ne scaturirà dell'acqua e il popolo berrà». Mosè fece così davanti agli occhi degli anziani d'Israele.</p>
<p class="C17 V7">Perciò chiamò quel luogo Massa e Meriba a motivo della contesa dei figli d'Israele, e perché avevano tentato l'Eterno, dicendo: «E' l'Eterno in mezzo a noi, o no?».</p>
<p class="C17 V8">Allora venne Amalek a combattere contro Israele a Refidim.</p>
<p class="C17 V9">E Mosè disse a Giosuè: «Scegli per noi degli uomini ed esci a combattere contro Amalek; domani io starò sulla vetta del colle col bastone di DIO in mano».</p>
<p class="C17 V10">Giosuè fece come Mosè gli aveva detto e combattè contro Amalek, mentre Mosè, Aaronne e Hur salirono sulla vetta del colle.</p>
<p class="C17 V11">Or avvenne che, quando Mosè alzava la sua mano, Israele vinceva; quando invece abbassava la sua mano, vinceva Amalek.</p>
<p class="C17 V12">Ma le mani di Mosè si erano fatte pesanti, così essi presero una pietra e gliela posero sotto, ed egli vi sedette sopra mentre Aaronne e Hur sostenevano le sue mani, l'uno da una parte, l'altro dall'altra così le sue mani rimasero ferme fino al tramonto del sole.</p>
<p class="C17 V13">Perciò Giosué sconfisse Amalek e la sua gente, passandoli a fil di spada.</p>
<p class="C17 V14">Poi l'Eterno disse a Mosè: Scrivi questo fatto in un libro, perché se ne conservi il ricordo, e fa' sapere a Giosuè che io cancellerò interamente di sotto al cielo la memoria di Amalek.</p>
<p class="C17 V15">Mosè costruì quindi un altare, al quale pose nome: L'Eterno è la mia bandiera»; e disse:</p>
<p class="C17 V16">La mano è stata alzata contro il trono dell'Eterno, e l'Eterno farà guerra ad Amalek di generazione in generazione».</p>
<p class="C18 V1">Or Jethro, sacerdote di Madian, suocero di Mosè, udì tutto ciò che DIO aveva fatto per Mosè e per Israele suo popolo: come l'Eterno aveva fatto uscire Israele dall'Egitto.</p>
<p class="C18 V2">Allora Jethro, suocero di Mosè, prese Sefora, moglie di Mosè,</p>
<p class="C18 V3">che gli aveva rinviata, e i due figli di lei, di cui uno si chiamava Ghershom, (perché Mosè aveva detto: Sono stato ospite in terra straniera»)</p>
<p class="C18 V4">e l'atro Eliezer (perché aveva detto: Il DIO di mio padre è stato il mio aiuto e mi ha liberato dalla spada del Faraone»).</p>
<p class="C18 V5">Jethro dunque, suocero di Mosè, venne da Mosè con i suoi figli e con sua moglie, nel deserto dove era accampato, al monte di Dio.</p>
<p class="C18 V6">Egli aveva mandato a dire a Mosè: «Io Jethro, tuo suocero, vengo da te con tua moglie e i suoi due figli con lei».</p>
<p class="C18 V7">Così Mosè uscì ad incontrare suo suocero, si inchinò e o baciò; si interrogarono a vicenda sulla loro salute, poi entrarono nella tenda.</p>
<p class="C18 V8">Allora Mosè raccontò a suo suocero tutto ciò che l'Eterno aveva fatto al Faraone e agli Egiziani a motivo d'Israele, tutte le avversità incontrate durante il viaggio, e come l'Eterno li aveva liberati.</p>
<p class="C18 V9">E Jethro si rallegrò di tutto il bene che l'Eterno aveva fatto a Israele, liberandolo dalla mano degli Egiziani.</p>
<p class="C18 V10">Quindi Jethro disse: Benedetto sia l'Eterno, che vi ha liberati dalla mano degli Egiziani e dalla mano del Faraone, e ha liberato il popolo dal giogo degli Egiziani!</p>
<p class="C18 V11">Ora so che l'Eterno è piú grande di tutti gli dei; si, egli lo ha dimostrato loro, quando hanno agito orgogliosamente contro Israele».</p>
<p class="C18 V12">Poi Jethro, suocero di Mosè, prese un olocausto e dei sacrifici per offrirli a DIO; e Aaronne e tutti gli anziani d'Israele vennero a mangiare col suocero di Mosè davanti a DIO.</p>
<p class="C18 V13">Or avvenne che, il giorno seguente, Mosè si assise per giudicare il popolo; e il popolo stette intorno a Mosè dal mattino fino alla sera.</p>
<p class="C18 V14">Quando il suocero di Mosè vide tutto ciò che egli faceva per il popolo, disse: «Che è questo che tu fai col popolo? Perché siedi solo, e tutto il popolo ti sta attorno dal mattino fino alla sera?».</p>
<p class="C18 V15">Mosè rispose a suo suocero: «Perché il popolo viene da me per consultare DIO.</p>
<p class="C18 V16">Quando essi hanno un problema, vengono da me, e io giudico fra l'uno e l'altro e faccio loro conoscere gli statuti di DIO e le sue leggi».</p>
<p class="C18 V17">Ma il suocero di Mosè gli disse: «Ciò che tu fai non va bene.</p>
<p class="C18 V18">Finirai senz'altro per esaurirti, tu e questo popolo che è con te, perché il compito è troppo arduo. Non puoi farcela da solo.</p>
<p class="C18 V19">Ora ascoltami; io ti darò un consiglio e DIO sia con te: Rappresenta tu il popolo davanti a DIO e porta a DIO i loro problemi.</p>
<p class="C18 V20">Insegna loro gli statuti e le leggi e mostra loro la via per la quale devono camminare e ciò che devono fare.</p>
<p class="C18 V21">Ma scegli fra tutto il popolo degli uomini capaci che temano DIO, degli uomini fidati, che detestino il guadagno ingiusto, e stabiliscili sul popolo come capi di migliaia, capi di centinaia, capi di cinquantine e capi di diecine.</p>
<p class="C18 V22">lascia che siano loro a giudicare il popolo in ogni tempo; essi riporteranno a te ogni problema di grande importanza, ma ogni piccolo problema lo decideranno loro. Così sarà piú facile per te, ed essi porteranno il peso con te.</p>
<p class="C18 V23">Se tu fai questo, e così DIO ti ordina, potrai durare; e anche tutto questo popolo arriverà felicemente al luogo loro destinato».</p>
<p class="C18 V24">Mosè diede ascolto alla voce del suo suocero, e fece tutto ciò che egli aveva detto.</p>
<p class="C18 V25">Così Mosè scelse fra tutto Israele degli uomini capaci e li stabilì capi del popolo: capi di migliaia, capi di centinaia, capi di cinquantine e capi di diecine.</p>
<p class="C18 V26">Così essi giudicavano il popolo in ogni tempo; le cause difficili le portavano a Mosè, ma ogni piccolo problema lo decidevano loro.</p>
<p class="C18 V27">Poi Mosè congedò suo suocero, il quale se ne tornò al suo paese.</p>
<p class="C19 V1">Nel primo giorno del terzo mese dall'uscita dal paese d'Egitto, in questo giorno, i figli d'Israele giunsero al deserto del Sinai.</p>
<p class="C19 V2">Essendo partiti da Refidim, giunsero al deserto del Sinai e si accamparono nel deserto; Israele si accampò là, di fronte al monte.</p>
<p class="C19 V3">Poi Mosè salì verso DIO; e l'Eterno lo chiamò dal monte, dicendo: «Così dirai alla casa di Giacobbe e questo annuncerai ai figli d'Israele:</p>
<p class="C19 V4">"Voi avete visto ciò che ho fatto agli Egiziani, e come io vi ho portato sulle ali d'aquila e vi ho condotto da me.</p>
<p class="C19 V5">Or dunque, se darete attentamente ascolto alla mia voce e osserverete il mio patto, sarete fra tutti i popoli il mio tesoro particolare, poiché tutta la terra è mia.</p>
<p class="C19 V6">E sarete per me un regno di sacerdoti e una nazione santa. Queste sono le parole che dirai ai figli d'Israele"».</p>
<p class="C19 V7">Allora Mosè mandò a chiamare gli anziani del popolo, ed espose loro tutte queste parole che l'Eterno gli aveva ordinato di dire.</p>
<p class="C19 V8">E tutto il popolo rispose insieme e disse: «Noi faremo tutto ciò che l'Eterno ha detto». Così Mosè riferì all'Eterno le parole del popolo.</p>
<p class="C19 V9">E l'Eterno disse a Mosè: «Ecco io verrò a te in una densa nuvola, affinché il popolo oda quando io parlerò con te, e creda a te per sempre». Mosè riferì quindi all'Eterno le parole del popolo.</p>
<p class="C19 V10">Allora l'Eterno disse a Mosè: «Va' dal popolo, santificalo oggi e domani, e fa' che si lavi le vesti.</p>
<p class="C19 V11">E siano pronti per il terzo giorno, perché il terzo giorno l'Eterno scenderà sul monte Sinai agli occhi di tutto il popolo.</p>
<p class="C19 V12">Tu fisserai tutt'intorno dei limiti al popolo e dirai: Guardatevi dal salire sul monte o dal toccarne l'estremità. Chiunque toccherà il monte sarà messo a morte.</p>
<p class="C19 V13">Nessuna mano lo toccherà, ma sarà lapidato o trafitto con frecce, tanto uomo che animale; non sarà lasciato in vita. Quando il corno suonerà a distesa allora salgano sul monte».</p>
<p class="C19 V14">Così Mosè scese dal monte verso il popolo; santificò il popolo ed essi si lavarono le vesti.</p>
<p class="C19 V15">Poi disse al popolo: «Siate pronti fra tre giorni; non accostatevi a donna».</p>
<p class="C19 V16">Il terzo giorno come fu mattino, ci furono tuoni e lampi; sul monte apparve una densa nuvola e si udì un fortissimo suon di tromba; e tutto il popolo che era nell'accampamento tremò.</p>
<p class="C19 V17">Quindi Mosè fece uscire il popolo dall'accampamento per condurlo incontro a DIO; e si fermarono ai piedi del monte.</p>
<p class="C19 V18">Or il monte Sinai era tutto fumante, perché l'Eterno era disceso su di esso nel fuoco; il suo fumo saliva come il fumo di una fornace, e tutto il monte tremava forte.</p>
<p class="C19 V19">Mentre il suono della tromba andava facendosi sempre piú forte, Mosè parlava, e DIO gli rispondeva con una voce tonante.</p>
<p class="C19 V20">L'Eterno dunque scese sul monte Sinai, in vetta al monte; poi l'Eterno chiamò Mosè in vetta al monte e Mosè vi salì.</p>
<p class="C19 V21">l'Eterno disse a Mosè: «Scendi e avverti solennemente il popolo, perché non si precipiti verso l'Eterno per guardare, e molti non abbiano a perire.</p>
<p class="C19 V22">Anche i sacerdoti che si avvicinano all'Eterno si santifichino, affinché l'Eterno non si avventi contro di loro».</p>
<p class="C19 V23">Mosè disse all'Eterno: «Il popolo non può salire sul monte Sinai, poiché tu ci hai ordinato solennemente, dicendo: «Poni dei limiti attorno al monte e santificalo»».</p>
<p class="C19 V24">Ma l'Eterno gli disse: «Va', scendi giú; poi sali, tu e Aaronne con te; ma i sacerdoti e il popolo non si precipitino per salire verso l'Eterno, perché egli non si avventi contro di loro».</p>
<p class="C19 V25">Così Mosè scese dal popolo e gli parló.</p>
<p class="C20 V1">Allora DIO pronunziò tutte queste parole, dicendo:</p>
<p class="C20 V2">«Io sono l'Eterno, il tuo DIO," che ti ha fatto uscire dal paese d'Egitto, dalla casa di schiavitú.</p>
<p class="C20 V3">Non avrai altri dei davanti a me.</p>
<p class="C20 V4">Non ti farai scultura alcuna né immagine alcuna delle cose che sono lassú nei cieli o quaggiú sulla terra o nelle acque sotto la terra.</p>
<p class="C20 V5">Non ti prostrerai davanti a loro e non le servirai, perché io, l'Eterno, il tuo DIO, sono un Dio geloso che punisce l'iniquità dei padri sui figli fino alla terza e alla quarta generazione di quelli che mi odiano</p>
<p class="C20 V6">e uso benignità a migliaia, a quelli che mi amano e osservano i miei comandamenti.</p>
<p class="C20 V7">Non userai il nome dell'Eterno, il tuo DIO, invano, perché l'Eterno non lascerà impunito chi usa il suo nome invano.</p>
<p class="C20 V8">Ricordati del giorno di sabato per santificarlo.</p>
<p class="C20 V9">Lavorerai sei giorni e in essi farai ogni tuo lavoro;</p>
<p class="C20 V10">ma il settimo giorno è sabato, sacro all'Eterno, il tuo DIO; non farai in esso alcun lavoro, né tu, né tuo figlio, né tua figlia, né il tuo servo, né la tua serva, né il tuo bestiame, né il forestiero che é dentro alle tue porte;</p>
<p class="C20 V11">poiché in sei giorni l'Eterno fece i cieli e la terra, il mare e tutto ciò che è in essi, e il settimo giorno si riposò; perciò l'Eterno ha benedetto il giorno di sabato e l'ha santificato.</p>
<p class="C20 V12">Onorerai tuo padre e tua madre, affinché i tuoi giorni siano lunghi sulla terra che l'Eterno, il tuo DIO ti dà.</p>
<p class="C20 V13">Non ucciderai.</p>
<p class="C20 V14">Non commetterai adulterio.</p>
<p class="C20 V15">Non ruberai.</p>
<p class="C20 V16">Non farai falsa testimonianza contro il tuo prossimo.</p>
<p class="C20 V17">Non desidererai la casa del tuo prossimo; non desidererai la moglie del tuo prossimo, né il suo servo, né la sua serva, né il suo bue, né il suo asino, né cosa alcuna che sia del tuo prossimo».</p>
<p class="C20 V18">Ora tutto il popolo udiva i tuoni, il suono della tromba e vedeva i lampi é il monte fumante. A tale vista, il popolo tremava e si teneva a distanza.</p>
<p class="C20 V19">Perciò essi dissero a Mosè: «Parla tu con noi e noi ti ascolteremo, ma non ci parli DIO perché non abbiamo a morire».</p>
<p class="C20 V20">Mosè disse al popolo: «Non temete, perché DIO è venuto per provarvi, e affinché il timore di lui vi sia sempre davanti, e così non pecchiate».</p>
<p class="C20 V21">Il popolo si teneva dunque a distanza, ma Mosè si avvicinò alla densa oscurità dov'era DIO.</p>
<p class="C20 V22">Poi l'Eterno disse a Mosè: «Dirai così ai figli d'Israele: «Voi stessi avete visto che ho parlato con voi dal cielo.</p>
<p class="C20 V23">Non farete altri dei accanto a me; non vi farete dei d'argento o dei d'oro.</p>
<p class="C20 V24">Farai per me un altare di terra e su questo offrirai i tuoi olocausti, i tuoi sacrifici di ringraziamento, le tue pecore e i tuoi buoi; in ogni luogo in cui farò si che il mio nome sia ricordato, verrò a te e ti benedirò.</p>
<p class="C20 V25">E se farai per me un altare di pietra, non lo costruirai con pietre tagliate; perché alzando su di esse lo scalpello le contamineresti.</p>
<p class="C20 V26">E non salirai al mio altare per mezzo di gradini, affinché su di esso non si scopra la tua nudità"».</p>
<p class="C21 V1">«Ora queste sono le leggi che tu porrai davanti a loro:</p>
<p class="C21 V2">Se compri uno schiavo ebreo, egli ti servirà per sei anni; ma il settimo se ne andrà libero, senza pagare nulla.</p>
<p class="C21 V3">Se è venuto solo, se ne andrà solo; se aveva moglie, la moglie se ne andrà con lui.</p>
<p class="C21 V4">Se il suo padrone gli dà moglie e questa gli partorisce figli e figlie, la moglie e i figli di lei saranno del padrone, ed egli se ne andrà solo.</p>
<p class="C21 V5">Ma se lo schiavo apertamente dice: «Io amo il mio padrone, mia moglie e i miei figli, e non voglio andarmene libero»,</p>
<p class="C21 V6">allora il suo padrone lo farà avvicinare a DIO e lo farà accostare alla porta o allo stipite; quindi il suo padrone gli forerà l'orecchio con un punteruolo; ed egli lo servirà per sempre.</p>
<p class="C21 V7">Se uno vende la propria figlia per essere serva, ella non se ne andrà come se ne vanno gli schiavi.</p>
<p class="C21 V8">Se ella non piace al suo padrone, che se l'era presa per sé, egli la lascerà riscattare; ma non avrà il diritto di venderla a gente straniera, perché sarebbe un trattarla con inganno.</p>
<p class="C21 V9">E se la dà in sposa a suo figlio, la tratterà in base al diritto delle figlie.</p>
<p class="C21 V10">Se prende un'altra moglie, egli non diminuirà il suo cibo, il suo vestiario e la sua coabitazione.</p>
<p class="C21 V11">Se non fa per lei queste tre cose, ella se ne andrà per niente, senza pagamento di prezzo.</p>
<p class="C21 V12">Chi percuote un uomo che, a motivo di questo, muore, sarà messo a morte.</p>
<p class="C21 V13">Se però non gli ha teso alcun agguato, ma DIO glielo ha fatto cadere in mano, io ti assegnerò un luogo dove egli possa rifugiarsi.</p>
<p class="C21 V14">Se uno agisce con premeditazione contro il suo prossimo per ucciderlo con inganno, tu lo strapperai anche dal mio altare, per farlo morire.</p>
<p class="C21 V15">Chi percuote suo padre o sua madre sarà messo a morte.</p>
<p class="C21 V16">Chi rapisce un uomo e lo vende, o è trovato nelle sue mani, sarà messo a morte.</p>
<p class="C21 V17">Chi maledice suo padre o sua madre sarà messo a morte.</p>
<p class="C21 V18">Se due uomini vengono a una lite e uno percuote l'altro con una pietra o col pugno e quello non muore ma deve mettersi a letto,</p>
<p class="C21 V19">se poi si rialza e cammina fuori appoggiato al suo bastone, chi lo ha colpito sarà assolto; lo indennizzerà soltanto del tempo perduto e lo farà curare fino a guarigione compiuta.</p>
<p class="C21 V20">Se uno percuote il suo schiavo e la sua schiava col bastone, ed egli o essa gli muore fra le mani, il padrone sarà punito;</p>
<p class="C21 V21">ma se sopravvive un giorno o due, non sarà punito, perché è di sua proprietà.</p>
<p class="C21 V22">Se alcuni vengono a lite e percuotono una donna incinta così da farla abortire, ma non ne segue altro danno, il percuotitore sarà multato in base a quanto il marito della donna gli imporrà; egli pagherà l'indennizzo come determinano i giudici;</p>
<p class="C21 V23">ma se ne segue danno, darai vita per vita,</p>
<p class="C21 V24">occhio per occhio, dente per dente, mano per mano, piede per piede,</p>
<p class="C21 V25">scottatura per scottatura, ferita per ferita, contusione per contusione.</p>
<p class="C21 V26">Se uno colpisce l'occhio del suo schiavo o l'occhio della sua schiava e glielo fa perdere, li lascerà andare liberi in compenso dell'occhio perduto.</p>
<p class="C21 V27">E se fa cadere un dente al suo schiavo o un dente alla sua schiava, li lascerà andare liberi in compenso del dente perduto.</p>
<p class="C21 V28">Se un bue colpisce a morte con le corna un uomo o una donna, il bue dovrà essere lapidato e la sua carne non si mangerà; ma il padrone del bue sarà assolto.</p>
<p class="C21 V29">Però se il bue era da tempo solito a ferire con le corna e il suo padrone era stato avvertito, ma non l'aveva tenuto rinchiuso, e il bue poi uccide un uomo o una donna, il bue sarà lapidato e il suo padrone sarà pure messo a morte.</p>
<p class="C21 V30">Se gli è imposto un prezzo di riscatto, egli dovrà dare per il riscatto della propria vita tutto ciò che gli è imposto.</p>
<p class="C21 V31">Se il bue colpisce un figlio o una figlia, si procederà nei suoi confronti secondo questa stessa legge.</p>
<p class="C21 V32">Se il bue colpisce uno schiavo o una schiava, il proprietario del bue pagherà al padrone dello schiavo trenta sicli d'argento e il bue sarà lapidato.</p>
<p class="C21 V33">Se uno apre una fossa, o se uno scava una fossa e non la copre e un bue o un asino vi cade dentro,</p>
<p class="C21 V34">il proprietario della fossa pagherà l'indennizzo; egli darà in denaro al padrone il valore della bestia e la bestia morta sarà sua.</p>
<p class="C21 V35">Se il bue di un uomo colpisce a morte il bue di un altro, si venderà il bue vivo e se ne dividerà il prezzo; e anche il bue morto sarà diviso fra loro.</p>
<p class="C21 V36">Se poi è noto che quel bue era da tempo solito colpire con le corna, e il suo padrone non l'ha tenuto rinchiuso, questi dovrà pagare bue per bue e la bestia morta sarà sua».</p>
<p class="C22 V1">«Se uno ruba un bue o una pecora e li ammazza o li vende, restituirà cinque buoi per il bue e quattro pecore per la pecora.</p>
<p class="C22 V2">Se il ladro, colto nell'atto di fare uno scasso, è percosso e muore, il proprietario non è colpevole di omicidio nei suoi confronti.</p>
<p class="C22 V3">Se il sole si era già alzato quando avvenne il fatto, egli è colpevole di omicidio. Il ladro dovrà risarcire il danno; se non ha di che risarcirlo, sarà venduto per il furto da lui fatto.</p>
<p class="C22 V4">Se la cosa rubata bue o asino o pecora che sia, è trovata viva nelle sue mani, restituirà il doppio.</p>
<p class="C22 V5">Se uno danneggia un campo o una vigna, lasciando andare le sue bestie a pascolare nel campo di un altro, risarcirà il danno col meglio del suo campo e col meglio della sua vigna.</p>
<p class="C22 V6">Se un fuoco si propaga e si estende alle spine si che viene bruciato il grano in covoni o il grano in piedi o il campo, chi ha acceso il fuoco dovrà risarcire il danno.</p>
<p class="C22 V7">Se uno affida al suo vicino del denaro o degli oggetti da custodire, e questi sono rubati dalla casa di questo tale, se si trova il ladro, restituirà il doppio.</p>
<p class="C22 V8">Se il ladro non si trova, il padrone della casa sarà portato davanti a DIO per giurare che non ha messo la sua mano sui beni del suo vicino.</p>
<p class="C22 V9">Per qualsiasi genere di reato, sia che si tratti di un bue, di un asino, di una pecora, di un vestito o di qualunque oggetto perduto che un altro afferma essere suo, a causa di ambedue le parti verrà davanti a DIO; colui che DIO condannerà, restituirà il doppio al suo vicino.</p>
<p class="C22 V10">Se uno dà in custodia al suo vicino un asino o un bue o una pecora o qualunque altra bestia, ed essa muore o è ferita o è portata via senza che nessuno veda,</p>
<p class="C22 V11">ci sarà fra le due parti un giuramento davanti all'Eterno per sapere se il depositario non ha messo la sua mano sui beni del suo vicino. Il padrone della cosa accetterà il giuramento, e l'altro non sarà tenuto al risarcimento di danni.</p>
<p class="C22 V12">Ma se la cosa gli è stata rubata, egli dovrà risarcire del danno il padrone di essa.</p>
<p class="C22 V13">Se la bestia è stata sbranata, la porterà come prova, e non sarà tenuto al risarcimento per la bestia sbranata.</p>
<p class="C22 V14">Se uno prende in prestito dal suo vicino una bestia, e questa si ferisce o muore quando il suo padrone non è presente, egli dovrà risarcire il danno.</p>
<p class="C22 V15">Se il padrone è presente, non dovrà risarcire i danni; se la bestia è stata presa a nolo, essa è compresa nel prezzo del nolo.</p>
<p class="C22 V16">Se uno seduce una fanciulla non ancora fidanzata e si corica con lei, dovrà pagare per la sua dote e prenderla per moglie.</p>
<p class="C22 V17">Se il padre di lei rifiuta assolutamente di dargliela, pagherà la somma richiesta per la dote delle vergini.</p>
<p class="C22 V18">Non lascerai vivere la strega.</p>
<p class="C22 V19">Chi si accoppia con un bestia dovrà essere messo a morte.</p>
<p class="C22 V20">Chi sacrifica a un altro dio, all'infuori del solo Eterno, sarà sterminato.</p>
<p class="C22 V21">Non maltratterai lo straniero e non l'opprimerai perché anche voi foste stranieri nel paese d'Egitto.</p>
<p class="C22 V22">Non opprimerai alcuna vedova, né alcun orfano.</p>
<p class="C22 V23">Se in qualche modo li opprimi ed essi gridano a me, io udrò senza dubbio il loro grido;</p>
<p class="C22 V24">la mia ira si accenderà e io vi ucciderò con la spada; le vostre mogli diventeranno vedove e i vostri figli orfani.</p>
<p class="C22 V25">Se tu presti del denaro ad alcuno del mio popolo, al povero che è con te, non lo tratterai da usuraio; non gli imporrai alcun interesse.</p>
<p class="C22 V26">Se prendi in pegno il vestito del tuo vicino, glielo renderai prima che tramonti il sole,</p>
<p class="C22 V27">perché esso è l'unica sua coperta e la veste con cui si avvolge il corpo. In cos'altro dormirebbe egli? E se avverrà che egli gridi a me, io lo udrò, perché sono misericordioso.</p>
<p class="C22 V28">Non bestemmierai DIO e non maledirai il principe del tuo popolo.</p>
<p class="C22 V29">Non indugerai a offrirmi il tributo del tuo raccolto e di ció che cola dai tuoi strettoi. Mi darai il primogenito dei tuoi figli.</p>
<p class="C22 V30">Lo stesso farai del tuo bue e della tua pecora: il loro primo parto rimarrà sette giorni presso la madre; l'ottavo giorno me lo darai.</p>
<p class="C22 V31">Voi mi sarete degli uomini santi; non mangerete carne di alcun animale sbranato nei campi; gettatela ai cani».</p>
<p class="C23 V1">«Non spargerai alcuna voce falsa e non darai alcun aiuto all'empio per essere un ingiusto testimone.</p>
<p class="C23 V2">Non seguirai la maggioranza per fare il male; e non deporrai in una vertenza giudiziaria schierandoti dalla parte della maggioranza per pervertire la giustizia.</p>
<p class="C23 V3">Non favorirai neppure il povero nel suo processo.</p>
<p class="C23 V4">Se incontri il bue del tuo nemico o il suo asino smarrito, glielo riporterai.</p>
<p class="C23 V5">Se vedi l'asino di colui che ti odia steso a terra sotto il carico, guardati bene dall'abbandonarlo, ma aiuterai il suo padrone a slegarlo.</p>
<p class="C23 V6">Non distorcerai il diritto del tuo povero nel suo processo.</p>
<p class="C23 V7">Rifuggirai da ogni falsità; non ucciderai l'innocente e il giusto, perché io non assolverò il malvagio.</p>
<p class="C23 V8">Non accetterai alcun regalo, perché il regalo acceca chi vede e perverte le parole dei giusti.</p>
<p class="C23 V9">Non opprimerai lo straniero, poiché voi conoscete l'animo dello straniero, perché siete stati stranieri nel paese d'Egitto.</p>
<p class="C23 V10">Per sei anni seminerai la tua terra e ne raccoglierai i frutti;</p>
<p class="C23 V11">ma il settimo anno la lascerai riposare e rimarrà incolta, affinché ne godano i poveri del tuo popolo; e le bestie della campagna mangeranno quel che essi lasceranno. Lo stesso farai della tua vigna e dei tuoi ulivi.</p>
<p class="C23 V12">Per sei giorni farai il tuo lavoro ma il settimo giorno ti riposerai, affinché il tuo bue e il tuo asino possano riposarsi, e il figlio della tua serva e il forestiero possano riprendere energia.</p>
<p class="C23 V13">Farete attenzione a tutte le cose che vi ho detto e non pronunzierete il nome di altri dei; non lo si oda uscire dalla vostra bocca.</p>
<p class="C23 V14">Tre volte all'anno mi celebrerai una festa.</p>
<p class="C23 V15">Osserverai la festa degli azzimi. Per sette giorni mangerai pane senza lievito. come ti ho ordinato al tempo stabilito nel mese di Abib, perché in quello tu uscisti dall'Egitto; e nessuno comparirà davanti a me a mani vuote.</p>
<p class="C23 V16">Osserverai anche la festa della mietitura. delle primizie del tuo lavoro, di quello che hai seminato nei campi; e la festa della raccolta. alla fine dell'anno quando raccoglierai dai campi i frutti del tuo lavoro.</p>
<p class="C23 V17">Tre volte all'anno tutti i tuoi maschi compariranno davanti al Signore, l'Eterno.</p>
<p class="C23 V18">Non offrirai il sangue della mia vittima col pane lievitato; e il grasso dei sacrifici della mia festa non rimarrà fino al mattino.</p>
<p class="C23 V19">Porterai alla casa dell'Eterno, il tuo DIO, le primizie dei primi frutti della terra. Non cuocerai il capretto nel latte di sua madre.</p>
<p class="C23 V20">Ecco, io mando un Angelo davanti a te per vegliare su di te lungo la via, e per farti entrare nel luogo che ho preparato.</p>
<p class="C23 V21">Stai attento davanti a lui e ubbidisci alla sua voce; non ribellarti a lui, perché egli non perdonerà le vostre trasgressioni, poiché il mio nome è in lui.</p>
<p class="C23 V22">Ma se ubbidisci pienamente alla sua voce e fai tutto quello che dirò, io sarò il nemico dei tuoi nemici e sarò l'avversario dei tuoi «avversari;</p>
<p class="C23 V23">poiché il mio Angelo andrà davanti a te e ti farò entrare nel paese degli Amorei, degli Hittei, dei Perezei, dei Cananei, degli Hivvei e dei Gebusei, e li sterminerò.</p>
<p class="C23 V24">Non ti prostrerai davanti ai loro dei, e non li servirai. Non farai ciò che essi fanno; ma li distruggerai interamente e spezzerai le loro colonne.</p>
<p class="C23 V25">Servite all'Eterno, il vostro DIO, ed egli benedirà il tuo pane e la tua acqua; ed io allontanerò la malattia di mezzo a te.</p>
<p class="C23 V26">Nel tuo paese non ci sarà alcuna donna che abortisca, né alcuna donna sterile. Io farò completo il numero dei tuoi giorni.</p>
<p class="C23 V27">Io manderò davanti a te il mio terrore e metterò in rotta ogni popolo presso il quale arriverai, e farò voltare le spalle davanti a te a tutti i tuoi nemici.</p>
<p class="C23 V28">E manderò davanti a te i calabroni, che scacceranno gli Hivvei, i Cananei e gli Hittei davanti a te.</p>
<p class="C23 V29">Non li scaccerò davanti a te in un anno, affinché il paese non diventi un deserto e le bestie dei campi non si moltiplichino contro di te.</p>
<p class="C23 V30">Li scaccerò davanti a te a poco a poco, affinché tu cresca di numero e prenda possesso del paese.</p>
<p class="C23 V31">E fisserò i tuoi confini dal Mar Rosso al mare dei Filistei e dal deserto fino al Fiume; poiché io darò nelle tue mani gli abitanti del paese e tu li scaccerai davanti a te</p>
<p class="C23 V32">Non farai alleanza alcuna con loro, né coi loro dei.</p>
<p class="C23 V33">Essi non abiteranno nel tuo paese, perché non ti facciano peccare contro di me: tu serviresti ai loro dei e questo ti sarebbe un laccio».</p>
<p class="C24 V1">Poi Dio disse a Mosè: «Sali all'Eterno, tu ed Aaronne, Nadab e Abihu e settanta degli anziani d'Israele, e adorate da lontano;</p>
<p class="C24 V2">poi Mosè si avvicinerà all'Eterno; ma gli altri non si avvicineranno, né salirà il popolo con lui».</p>
<p class="C24 V3">Mosè allora venne e riferì al popolo tutte le parole dell'Eterno e tutte le leggi. E tutto il popolo rispose a una sola voce e disse: «Noi faremo tutte le cose che l'Eterno ha detto».</p>
<p class="C24 V4">E Mosè scrisse tutte le parole dell'Eterno; poi si alzò al mattino presto ed eresse ai piedi del monte un altare e dodici colonne per le dodici tribú d'Israele.</p>
<p class="C24 V5">Mandò quindi dei giovani tra i figli d'Israele a offrire olocausti e a immolare torelli come sacrifici di ringraziamento all'Eterno.</p>
<p class="C24 V6">E Mosè prese la metà del sangue e lo mise in catini; e l'altra metà del sangue la sparse sull'altare.</p>
<p class="C24 V7">poi prese il libro del patto e lo lesse al popolo il quale disse: «Noi faremo tutto ciò che l'Eterno ha detto, e ubbidiremo».</p>
<p class="C24 V8">Mosè prese quindi il sangue, ne asperse il popolo e disse: «Ecco il sangue del patto che l'Eterno ha fatto con voi secondo tutte queste parole».</p>
<p class="C24 V9">Poi Mosè ed Aaronne, Nadab e Abihu e settanta degli anziani d'Israele salirono,</p>
<p class="C24 V10">e videro il DIO d'Israele. Sotto i suoi piedi c'era come un pavimento lavorato di zaffiro, della chiarezza del cielo stesso.</p>
<p class="C24 V11">Ma egli non stese la sua mano contro i capi dei figli d'Israele; ed essi videro DIO, e mangiarono e bevvero.</p>
<p class="C24 V12">Poi l'Eterno disse a Mosè: «Sali da me sul monte e rimani là; e io ti darò delle tavole di pietra, la legge e i comandamenti che ho scritti, perché tu li insegni loro».</p>
<p class="C24 V13">Mosè dunque si levò con Giosuè suo ministro; e Mosè salì sul monte di DIO.</p>
<p class="C24 V14">Ma agli anziani disse: «Aspettateci qui, finché ritorneremo da voi. Ecco, Aaronne e Hur sono con voi; chiunque ha problemi si rivolga a loro».</p>
<p class="C24 V15">Mosè dunque salì sul monte e la nuvola ricoperse il monte.</p>
<p class="C24 V16">Ora la gloria dell'Eterno rimase sul monte Sinai e la nuvola lo coperse per sei giorni; il settimo giorno l'Eterno chiamò Mosè di mezzo alla nuvola.</p>
<p class="C24 V17">E l'aspetto della gloria dell'Eterno era agli occhi dei figli d'Israele come un fuoco consumante sulla cima del monte.</p>
<p class="C24 V18">Così Mosè entrò in mezzo alla nuvola e salì sul monte; e Mosè rimase sul monte quaranta giorni e quaranta notti.</p>
<p class="C25 V1">L'Eterno parlò a Mosè dicendo:</p>
<p class="C25 V2">«Di' ai figli d'Israele che mi facciano un'offerta; accetterete l'offerta da ogni uomo che la fa spinto dal proprio cuore.</p>
<p class="C25 V3">E questa è l'offerta che accetterete da loro: oro, argento e bronzo;</p>
<p class="C25 V4">stoffe di colore violaceo, porporino, scarlatto; lino fino e pelo di capra;</p>
<p class="C25 V5">pelli di montone tinte in rosso, pelli di tasso e legno di acacia;</p>
<p class="C25 V6">olio per la luce del candelabro, aromi per l'olio della unzione e per l'incenso profumato;</p>
<p class="C25 V7">pietre di onice e pietre da incastonare per l'efod e il pettorale.</p>
<p class="C25 V8">Mi facciano un santuario, perché io abiti in mezzo a loro.</p>
<p class="C25 V9">Voi lo farete secondo tutto quello che io ti mostrerò, sia per il modello del tabernacolo che per il modello di tutti i suoi arredi.</p>
<p class="C25 V10">Faranno dunque un'arca di legno di acacia, lunga due cubiti e mezzo, larga un cubito e mezzo e alta un cubito e mezzo.</p>
<p class="C25 V11">La rivestirai d'oro puro, la rivestirai di dentro e di fuori; e sopra le farai una ghirlanda d'oro, che giri tutt'intorno.</p>
<p class="C25 V12">Fonderai per essa quattro anelli d'oro e li metterai ai suoi quattro piedi: due anelli da un lato e due anelli dall'altro lato.</p>
<p class="C25 V13">Farai anche delle stanghe di legno d'acacia e le rivestirai d'oro.</p>
<p class="C25 V14">Farai quindi passare le stanghe per gli anelli ai lati dell'arca, per portarla.</p>
<p class="C25 V15">Le stanghe rimarranno negli anelli dell'arca; non saranno rimossi da essa.</p>
<p class="C25 V16">E nell'arca metterai la Testimonianza che ti darò.</p>
<p class="C25 V17">Farai anche un propiziatorio d'oro puro; la sua lunghezza sarà di due cubiti e mezzo e la sua larghezza di un cubito e mezzo.</p>
<p class="C25 V18">Farai quindi due cherubini d'oro; li farai lavorati al martello alle due estremità del propiziatorio;</p>
<p class="C25 V19">fa' un cherubino a una delle estremità e un cherubino all'altra estremità; farete i cherubini di un sol pezzo col propiziatorio alle sue estremità.</p>
<p class="C25 V20">E i cherubini avranno le ali spiegate in alto, in modo da coprire il propiziatorio con le loro ali; saranno rivolti l'uno verso l'altro, mentre le facce dei cherubini saranno volte verso il propiziatorio.</p>
<p class="C25 V21">Metterai quindi il propiziatorio in alto, sopra l'arca; e nell'arca metterai la Testimonianza che ti darò.</p>
<p class="C25 V22">Là io ti incontrerò, e da sopra il propiziatorio, fra i due cherubini che sono sull'arca della testimonianza, ti comunicherò tutti gli ordini che avrò da darti per i Figli d'Israele.</p>
<p class="C25 V23">Farai anche una tavola di legno di acacia, lunga due cubiti, larga un cubito e alta un cubito e mezzo</p>
<p class="C25 V24">La rivestirai d'oro puro e le Farai tutt'intorno una ghirlanda d'oro.</p>
<p class="C25 V25">Le farai tutt'intorno un bordo alto un palmo di mano e intorno a questo bordo farai una ghirlanda d'oro.</p>
<p class="C25 V26">Le farai pure quattro anelli d'oro e metterai gli anelli ai quattro angoli, che sono ai quattro piedi della tavola.</p>
<p class="C25 V27">Gli anelli saranno vicini al bordo per farvi passare le stanghe destinate a portare la tavola.</p>
<p class="C25 V28">Farai le stanghe di legno di acacia e le rivestirai d'oro; esse serviranno a portare la tavola.</p>
<p class="C25 V29">Farai pure i suoi piatti, le sue coppe, i suoi calici e le sue tazze con cui si fanno le libazioni; li farai d'oro puro.</p>
<p class="C25 V30">E metterai sulla tavola il pane della presentazione, che starà del continuo davanti a me.</p>
<p class="C25 V31">Farai anche un candelabro d'oro puro; il candelabro, il suo piede e il suo tronco saranno lavorati al martello; i suoi calici, i suoi pomi e i suoi fiori saranno tutti di un sol pezzo.</p>
<p class="C25 V32">Dai suoi lati usciranno sei braccia: tre braccia del candelabro da un lato e tre braccia del candelabro dall'altro;</p>
<p class="C25 V33">su un braccio saranno modellati tre calici in forma di mandorla, con un pomo e un fiore, e sull'altro braccio tre calici in forma di mandorla, con un pomo e un fiore. Così sarà fatto per le sei braccia che escono dal candelabro.</p>
<p class="C25 V34">Nel tronco del candelabro ci saranno quattro calici in forma di mandorla, coi loro pomi e i loro fiori.</p>
<p class="C25 V35">Ci sarà un pomo sotto le due prime braccia uscenti da esso, un pomo sotto le altre due braccia uscenti da esso, e un pomo sotto le due ultime braccia uscenti da esso: così sarà fatto per le sei braccia uscenti dal candelabro.</p>
<p class="C25 V36">Questi pomi e queste braccia, formeranno il tutto, sarà d'oro puro lavorato col martello.</p>
<p class="C25 V37">Farai pure le sue sette lampade, lampade che saranno sistemate in modo tale da far luce sul davanti del candelabro.</p>
<p class="C25 V38">E i suoi smoccolatoi e i suoi portasmoccolature saranno d'oro puro.</p>
<p class="C25 V39">Il candelabro sarà fatto con un talento d'oro puro, con tutti questi suoi utensili.</p>
<p class="C25 V40">E vedi di fare ogni cosa secondo il modello che ti è stato mostrato sul monte».</p>
<p class="C26 V1">«Farai poi il tabernacolo di dieci teli di lino fino ritorto, di filo color violaceo, porporino e scarlatto, con dei cherubini artisticamente lavorati</p>
<p class="C26 V2">La lunghezza di ogni telo sarà di ventotto cubiti e la larghezza di ogni telo di quattro cubiti; i teli avranno tutti la stessa misura.</p>
<p class="C26 V3">Cinque teli saranno uniti assieme e gli altri cinque teli saranno pure uniti assieme.</p>
<p class="C26 V4">Farai degli occhielli di color violaceo sull'orlo del telo esterno della prima serie; e lo stesso farai all'orlo del telo esterno della seconda serie.</p>
<p class="C26 V5">Farai cinquanta occhielli sul primo telo e farai cinquanta occhielli sull'orlo del telo esterno della seconda serie di teli: gli occhielli si corrisponderanno l'uno all'altro.</p>
<p class="C26 V6">E farai cinquanta fermagli d'oro e unirai i teli l'uno all'altro mediante i fermagli, perché il tabernacolo formi un tutt'uno.</p>
<p class="C26 V7">Farai pure dei teli di pelo di capra, per servire da tenda sopra il tabernacolo: di questi teli ne farai undici.</p>
<p class="C26 V8">La lunghezza di ogni telo sarà di trenta cubiti e la larghezza di ogni telo di quattro cubiti; gli undici teli avranno tutti la stessa misura.</p>
<p class="C26 V9">Unirai cinque teli tra di loro, e gli altri sei fra di loro; ripiegherai su se stesso il sesto telo sulla parte anteriore della tenda.</p>
<p class="C26 V10">Farai inoltre cinquanta occhielli sull'orlo del telo esterno della prima serie e cinquanta occhielli all'orlo del telo esterno della seconda serie del telo.</p>
<p class="C26 V11">Farai pure cinquanta fermagli di bronzo e farai entrare i fermagli negli occhielli e unirai così la tenda in modo che formi un tutt'uno.</p>
<p class="C26 V12">Della parte che rimane il sovrappiù, dei teli della tenda, la metà del telo in sovrappiú ricadrà sulla parte posteriore del tabernacolo;</p>
<p class="C26 V13">e il cubito da una parte e il cubito dall'altra parte che sono in sovrappiú nella lunghezza dei teli della tenda, ricadranno sui due lati del tabernacolo, uno da un lato e l'altro dall'altro per coprirlo.</p>
<p class="C26 V14">Farai pure una copertura per la tenda di pelli di montone tinte di rosso, e sopra questa un'altra copertura di pelli di tasso.</p>
<p class="C26 V15">Farai per il tabernacolo delle assi in legno d'acacia, messe per ritto.</p>
<p class="C26 V16">La lunghezza di un'asse sarà di dieci cubiti e la sua larghezza di un cubito e mezzo.</p>
<p class="C26 V17">Ogni asse avrà due incastri per unire un'asse all'altra; così farai per tutte le assi del tabernacolo.</p>
<p class="C26 V18">Farai dunque le assi per il tabernacolo venti assi per il lato sud.</p>
<p class="C26 V19">Metterai quaranta basi d'argento sotto le venti assi: due basi sotto ciascuna asse per i suoi due incastri.</p>
<p class="C26 V20">Farai pure venti assi per il secondo lato del tabernacolo, per il lato nord,</p>
<p class="C26 V21">e le loro quaranta basi d'argento, due basi sotto ciascun'asse.</p>
<p class="C26 V22">per la parte posteriore del tabernacolo, verso ovest, farai sei assi.</p>
<p class="C26 V23">Farai pure due assi per i due angoli posteriori del tabernacolo.</p>
<p class="C26 V24">Esse saranno appaiate in basso e saranno unite assieme in alto con un anello. Così sarà per ambedue le assi, che saranno ai due angoli.</p>
<p class="C26 V25">Vi saranno dunque otto assi con le loro basi d'argento: sedici basi, due basi sotto ciascun'asse.</p>
<p class="C26 V26">Farai anche delle traverse di legno d'acacia: cinque per le assi di un lato del tabernacolo,</p>
<p class="C26 V27">cinque traverse per le assi dell'altro lato del tabernacolo e cinque traverse per le assi della parte posteriore del tabernacolo, a ovest.</p>
<p class="C26 V28">La traversa di centro, in mezzo alle assi, passerà da una parte all'altra.</p>
<p class="C26 V29">Rivestirai d'oro le assi e farai d'oro i loro anelli per i quali passeranno le traverse, e rivestirai d'oro le traverse.</p>
<p class="C26 V30">Erigerai il tabernacolo secondo la forma esatta che ti è stata mostrata sul monte.</p>
<p class="C26 V31">Farai un velo di filo violaceo, porporino, scarlatto e di lino fino ritorto, con dei cherubini artisticamente lavorati.</p>
<p class="C26 V32">e lo sospenderai a quattro colonne di acacia rivestite d'oro, con i loro uncini d'oro, posate su basi d'argento.</p>
<p class="C26 V33">Appenderai il velo ai fermagli; e là, all'interno del velo, introdurrai l'arca della testimonianza; il velo servirà per voi da separazione fra il luogo santo e il luogo santissimo.</p>
<p class="C26 V34">Metterai quindi il propiziatorio sull'arca della testimonianza nel luogo santissimo.</p>
<p class="C26 V35">Fuori del velo invece metterai la tavola, mentre il candelabro andrà di fronte alla tavola sul lato sud del tabernacolo, e metterai la tavola sul lato nord.</p>
<p class="C26 V36">Farai pure per l'ingresso della tenda una cortina di filo violaceo, porporino, scarlatto e di lino ritorto, il lavoro di un ricamatore.</p>
<p class="C26 V37">Inoltre farai cinque colonne di acacia per la cortina e le rivestirai d'oro; i loro uncini saranno d'oro e fonderai per esse cinque basi di bronzo».</p>
<p class="C27 V1">Farai anche un altare di legno di acacia, lungo cinque cubiti e largo cinque cubiti; l'altare sarà quadrato e avrà tre cubiti di altezza.</p>
<p class="C27 V2">Farai ai suoi quattro angoli dei corni, che formeranno un tutt'uno con esso; e lo rivestirai di bronzo.</p>
<p class="C27 V3">Farai pure i suoi vasi per raccogliere le ceneri, le sue palette, i suoi catini, i suoi forchettoni e i suoi bracieri; tutti i suoi utensili li farai di bronzo.</p>
<p class="C27 V4">Gli farai pure una griglia di bronzo in forma di rete e sulla rete, ai suoi quattro angoli, farai quattro anelli di bronzo;</p>
<p class="C27 V5">e la porrai sotto la cornice dell'altare nella parte inferiore, in modo che la rete si trovi a metà dell'altezza dell'altare.</p>
<p class="C27 V6">Farai anche delle stanghe per l'altare, stanghe di legno di acacia, e le rivestirai di bronzo.</p>
<p class="C27 V7">Le stanghe si faranno passare per gli anelli; e le stanghe saranno ai due lati dell'altare, quando lo si dovrà portare.</p>
<p class="C27 V8">Lo farai di tavole e vuoto internamente; dovrà essere fatto, come ti è stato mostrato sul monte.</p>
<p class="C27 V9">Farai anche il cortile del tabernacolo; dal lato sud, il cortile avrà dei tendaggi di lino fino ritorto di cento cubiti di lunghezza per un lato,</p>
<p class="C27 V10">e venti colonne con le loro venti basi di bronzo; gli uncini delle colonne e le loro aste saranno d'argento.</p>
<p class="C27 V11">Così pure per la lunghezza del lato nord, ci saranno dei tendaggi di cento cubiti di lunghezza, con venti colonne e le foro venti basi di bronzo; gli uncini delle colonne saranno d'argento.</p>
<p class="C27 V12">E per la larghezza del cortile sul lato ovest ci saranno cinquanta cubiti di tendaggi con le loro dieci colonne e le loro dieci basi.</p>
<p class="C27 V13">La larghezza del cortile, sul lato est, sarà pure di cinquanta cubiti.</p>
<p class="C27 V14">Da un lato della porta d'ingresso ci saranno quindici cubiti di tendaggi, con le loro tre colonne e le loro tre basi;</p>
<p class="C27 V15">e dall'altro lato ci saranno pure quindici cubiti di tendaggi con le loro tre colonne e le loro tre basi.</p>
<p class="C27 V16">per la porta d'ingresso del cortile ci sarà una cortina di venti cubiti, di filo violaceo, porporino, scarlatto e di lino fino ritorto, il lavoro di un ricamatore, con le loro quattro colonne e le loro quattro basi.</p>
<p class="C27 V17">Tutte le colonne intorno al cortile saranno congiunte con delle aste d'argento; i loro uncini saranno d'argento e le loro basi di bronzo.</p>
<p class="C27 V18">La lunghezza del cortile sarà di cento cubiti, la larghezza di cinquanta e l'altezza di cinque cubiti, con tendaggi di lino fino ritorto e con le basi di bronzo.</p>
<p class="C27 V19">Tutti gli utensili destinati al servizio del tabernacolo, tutti i suoi piuoli e tutti i piuoli del cortile saranno di bronzo.</p>
<p class="C27 V20">Ordinerai ai figli d'Israele che ti portino dell'olio di oliva puro di olive schiacciate, per la luce del candelabro, per tenere le lampade continuamente accese.</p>
<p class="C27 V21">Nella tenda di convegno, fuori del velo che sta davanti alla testimonianza, Aaronne e i suoi figli terranno le lampade accese, perché ardano dalla sera al mattino davanti all'Eterno. Questo sarà uno statuto perenne tra i figli d'Israele per tutte le future generazioni».</p>
<p class="C28 V1">«Poi fa'accostare a te Aaronne tuo fratello e i suoi figli con lui, dal mezzo dei figli d'Israele, perché serva a me come sacerdote: Aaronne, Nadab, Abihu, Eleazar e Ithamar, figli di Aaronne.</p>
<p class="C28 V2">E farai ad Aaronne, tuo fratello, delle vesti sacre, per conferirgli onore e grazia.</p>
<p class="C28 V3">parlerai a tutte le persone abili, che ho ripieno di spirito di sapienza, ed esse faranno le vesti di Aaronne per consacrarlo, perché serva a me come sacerdote.</p>
<p class="C28 V4">E questi sono le vesti che faranno: un pettorale, un efod, un mantello, una tunica lavorata a maglia, un turbante e una cintura. Faranno dunque delle vesti sacre per Aaronne tuo fratello e per i suoi figli, affinché serva a me come sacerdote;</p>
<p class="C28 V5">essi useranno oro e filo violaceo, porporino, scarlatto e lino fino.</p>
<p class="C28 V6">Farai l'efod d'oro e di filo violaceo, porporino, scarlatto e di lino fino ritorto, lavorato artisticamente.</p>
<p class="C28 V7">Alle sue due estremità esso avrà attaccate due spalline, perché sia tenuto insieme.</p>
<p class="C28 V8">La cintura artisticamente lavorata, che è sull'efod, sarà dello stesso lavoro dell'efod: d'oro e di filo color violaceo, porporino, scarlatto e di lino fino ritorto.</p>
<p class="C28 V9">Poi prenderai due pietre d'onice e inciderai su di esse i nomi dei figli d'Israele:</p>
<p class="C28 V10">sei dei loro nomi su una pietra e gli altri sei nomi sull'altra pietra, secondo il loro ordine di nascita.</p>
<p class="C28 V11">Inciderai su queste due pietre i nomi dei figli d'Israele come fa l'intagliatore di pietra nell'incisione di un sigillo; le farai inserire in castoni d'oro.</p>
<p class="C28 V12">Metterai le due pietre sulle spalline dell'efod, come pietre di ricordo per i figli d'Israele; e Aaronne porterà i loro nomi davanti all'Eterno sulle sue due spalle, per ricordo.</p>
<p class="C28 V13">Farai inoltre dei castoni d'oro</p>
<p class="C28 V14">e due catenelle d'oro puro, intrecciate come una corda, e metterai nei castoni le catenelle così intrecciate.</p>
<p class="C28 V15">Farai pure il pettorale del giudizio, artisticamente lavorato; lo farai come il lavoro dell'efod: d'oro, di filo violaceo, porporino e scarlatto, e di lino fino ritorto.</p>
<p class="C28 V16">Sarà quadrato e piegato in due; avrà la lunghezza di una spanna e una spanna di larghezza.</p>
<p class="C28 V17">E vi incastonerai quattro file di pietre; nella prima fila: un sardonio, un topazio e uno smeraldo;</p>
<p class="C28 V18">nella seconda fila: un turchese, uno zaffiro e un diamante;</p>
<p class="C28 V19">nella terza fila: un giacinto, un'agata e un'ametista;</p>
<p class="C28 V20">nella quarta fila: un grisolito, un onice e un diaspro. Queste pietre saranno inserite nei loro castoni d'oro.</p>
<p class="C28 V21">E le pietre corrisponderanno ai nomi dei figli d'Israele: dodici, secondo i loro nomi, incisi come dei sigilli, ciascuna col nome delle tribú d'Israele.</p>
<p class="C28 V22">Farai pure sul pettorale delle catenelle d'oro puro intrecciate come cordoni.</p>
<p class="C28 V23">Poi farai sul pettorale due anelli d'oro, e metterai i due anelli alle due estremità del pettorale.</p>
<p class="C28 V24">poi fisserai i due cordoni d'oro ai due anelli alle estremità del pettorale;</p>
<p class="C28 V25">e attaccherai gli altri due capi dei due cordoni ai due castoni e li metterai sulle due spalline dell'efod, sul davanti.</p>
<p class="C28 V26">Farai pure due anelli d'oro e li metterai alle due estremità del pettorale, sul suo orlo, che è nella parte interna dell'efod.</p>
<p class="C28 V27">Farai due altri anelli d'oro e li metterai alle due spalline dell'efod in basso, sul davanti vicino al punto di giuntura, al di sopra della cintura artisticamente lavorata dell'efod.</p>
<p class="C28 V28">E si fisserà il pettorale mediante i suoi anelli agli anelli dell'efod con un cordone violaceo, perché il pettorale sia sopra la cintura artisticamente lavorata dell'efod e non abbia a staccarsi dall'efod.</p>
<p class="C28 V29">Così Aaronne porterà i nomi dei figli d'Israele incisi nel pettorale del giudizio sul suo cuore, quando entrerà nel santuario, in ricordo perenne davanti all'Eterno.</p>
<p class="C28 V30">Metterai sul pettorale del giudizio l'Urim e il Thummim; e staranno sul cuore di Aaronne quando egli si presenterà davanti all'Eterno. Così Aaronne porterà il giudizio dei figli d'Israele sul suo cuore davanti all'Eterno, del continuo.</p>
<p class="C28 V31">Farai anche il mantello dell'efod, tutto di color violaceo.</p>
<p class="C28 V32">Nel suo mezzo vi sarà un'apertura per passari il capo; tutt'intorno all'apertura vi sarà un orlo di tessuto lavorato, come l'apertura di una corazza, perché non si strappi.</p>
<p class="C28 V33">Tutt'intorno all'orlo del mantello farai delle melagrane di color violaceo, porporino e scarlatto, e in mezzo ad esse tutt'intorno, campanelli d'oro:</p>
<p class="C28 V34">un campanello d'oro e una melagrana un campanello d'oro e una melagrana, tutto intorno, sull'orlo del mantello.</p>
<p class="C28 V35">Aaronne lo userà per fare il servizio; e il suo suono si sentirà quando entrerà nel luogo santo davanti all'Eterno e quando ne uscirà, perché egli non muoia.</p>
<p class="C28 V36">Farai anche una piastra d'oro puro e su di essa inciderai, come su di un sigillo: SANTITA' ALL'ETERNO.</p>
<p class="C28 V37">Ad essa legherai un nastro violaceo, per attaccarla al turbante; essa deve stare sulla parte anteriore del turbante.</p>
<p class="C28 V38">Così starà sulla fronte di Aaronne, e Aaronne porterà la colpa associata alle cose sante presentate dai figli d'Israele, in ogni genere di offerte sacre; essa starà continuamente sulla sua fronte, per renderli graditi davanti all'Eterno.</p>
<p class="C28 V39">Tesserai pure la tunica di lino fino, lavorata a maglia; farai un turbante di lino fino e farai una cintura, un lavoro di un ricamatore.</p>
<p class="C28 V40">Per i figli di Aaronne farai delle tuniche, farai per loro delle cinture e farai per loro dei copricapo, per conferire loro onore e grazia.</p>
<p class="C28 V41">Con esse rivestirai quindi tuo fratello Aaronne e i suoi figli con lui; tu li ungerai, li consacrerai e li santificherai, perché mi servano come sacerdoti.</p>
<p class="C28 V42">Farai pure loro dei calzoni di lino per coprire la loro nudità; essi andranno dai lombi fino alle coscie.</p>
<p class="C28 V43">Aaronne e i suoi figli li porteranno quando entreranno nella tenda di convegno, o quando si avvicineranno all'altare per fare servizio nel luogo santo, affinché non si rendano colpevoli e non muoiano. Questo è uno statuto perenne per lui e per i suoi discendenti dopo di lui».</p>
<p class="C29 V1">Questo è ciò che farai per consacrarli perché mi servano come sacerdoti. Prendi un torello e due montoni senza difetto,</p>
<p class="C29 V2">dei pani senza lievito, delle focacce senza lievito intrise con olio e delle schiacciate senza Lievito unte d'olio; (le farai con fior di farina di grano).</p>
<p class="C29 V3">Le metterai in un paniere e le porterai nel paniere insieme al torello e ai due montoni.</p>
<p class="C29 V4">Farai avvicinare Aaronne e i suoi figli all'ingresso della tenda di convegno e li laverai con acqua.</p>
<p class="C29 V5">Poi prenderai le vesti e rivestirai Aaronne della tunica, del mantello dell'efod, dell'efod e del pettorale, e lo cingerai della cintura artisticamente lavorata dell'efod.</p>
<p class="C29 V6">Gli porrai in capo il turbante e metterai sul turbante il diadema sacro.</p>
<p class="C29 V7">Poi prenderai l'olio dell'unzione, lo verserai sul suo capo e lo ungerai.</p>
<p class="C29 V8">Farai quindi avvicinare i suoi figli e li rivestirai delle tuniche.</p>
<p class="C29 V9">Cingerai Aaronne e i suoi figli con delle cinture e metterai su di loro dei copricapo; il sacerdozio apparterrà loro per statuto perenne. Così consacrerai Aaronne e i suoi figli.</p>
<p class="C29 V10">Poi farai avvicinare il torello davanti alla tenda di convegno; e Aaronne e i suoi figli poseranno le loro mani sulla testa del torello.</p>
<p class="C29 V11">E scannerai il torello davanti all'Eterno, all'ingresso della tenda di convegno.</p>
<p class="C29 V12">Prenderai quindi del sangue del torello e lo metterai col tuo dito sui corni dell'altare, e verserai tutto il resto del sangue ai piedi dell'altare.</p>
<p class="C29 V13">prenderai pure tutto il grasso che copre gli intestini, il lobo attaccato al fegato e i due reni con il grasso che vi è sopra, e li farai fumare sull'altare.</p>
<p class="C29 V14">Ma la carne del torello, la sua pelle, e i suoi escrementi li brucerai col fuoco fuori del campo: è un sacrificio per il peccato.</p>
<p class="C29 V15">Poi prenderai uno dei montoni e Aaronne e i suoi figli poseranno le loro mani sulla testa del montone.</p>
<p class="C29 V16">Scannerai il montone, prenderai il suo sangue e lo spruzzerai tutt'intorno sull'altare.</p>
<p class="C29 V17">Poi taglierai a pezzi il montone, laverai i suoi intestini e le sue gambe, e le metterai con i suoi pezzi e con la sua testa.</p>
<p class="C29 V18">Farai quindi fumare tutto il montone sull'altare: è un olocausto all'Eterno; è un profumo gradevole, un sacrificio fatto mediante il fuoco all'Eterno.</p>
<p class="C29 V19">Poi prenderai l'altro montone, e Aaronne e i suoi figli poseranno le loro mani sulla testa del montone.</p>
<p class="C29 V20">Scannerai il montone, prenderai del suo sangue e lo metterai sul lobo dell'orecchio destro di Aaronne e sul lobo dell'orecchio destro dei suoi figli, sul pollice della loro mano destra e sul dito grosso del loro piede destro, e spruzzerai tutt'intorno il sangue sull'altare.</p>
<p class="C29 V21">prenderai quindi del sangue che è sull'altare e dell'olio dell'unzione e ne aspergerai Aaronne e le sue vesti, i suoi figli e le vesti dei suoi figli con lui. Così saranno consacrati lui e le sue vesti, i suoi figli e le loro vesti con lui.</p>
<p class="C29 V22">Prenderai pure il grasso del montone il grasso della coda, il grasso che copre gli intestini, il lobo del fegato, i due reni e il grasso che vi è sopra e la coscia destra, (perché è un montone di consacrazione);</p>
<p class="C29 V23">prenderai anche un pane, una focaccia all'olio e una schiacciata dal paniere del pane azzimo, che è davanti all'Eterno,</p>
<p class="C29 V24">e porrai tutte queste cose nelle mani di Aaronne e nelle mani dei suoi figli, e le agiterai come offerta agitata davanti all'Eterno.</p>
<p class="C29 V25">Poi le prenderai dalle loro mani e le farai fumare sull'altare, sopra l'olocausto, come un profumo gradevole davanti all'Eterno; è un sacrificio fatto mediante il fuoco all'Eterno.</p>
<p class="C29 V26">Prenderai quindi il petto del montone usato per la consacrazione di Aaronne e lo agiterai come offerta agitata davanti all'Eterno; e questa sarà la tua parte,</p>
<p class="C29 V27">E del montone usato per la consacrazione conserverai il petto dell'offerta agitata e la coscia dell'offerta elevata, che spettano ad Aaronne e ai suoi figli.</p>
<p class="C29 V28">Esso sarà da parte dei figli d'Israele per Aaronne e per i suoi figli in statuto perenne, perché è un'offerta di elevazione. Sarà un'offerta di elevazione da parte dei figli d'Israele presa dai loro sacrifici di ringraziamento, la loro offerta di elevazione all'Eterno.</p>
<p class="C29 V29">E le vesti sacre di Aaronne passeranno ai suoi figli dopo di lui, perché siano unte in loro e consacrate in loro.</p>
<p class="C29 V30">Quel figlio che diviene sacerdote al suo posto le indosserà per sette giorni, quando entrerà nella tenda di convegno per fare il servizio nel luogo santo.</p>
<p class="C29 V31">Poi prenderai il montone della consacrazione e farai cuocere la sua carne in un luogo santo;</p>
<p class="C29 V32">e Aaronne e i suoi figli mangeranno, all'ingresso della tenda di convegno, la carne del montone e il pane che è nel paniere.</p>
<p class="C29 V33">Mangeranno le cose che sono servite per fare l'espiazione per consacrarli e santificarli; ma nessun estraneo ne mangerà, perché sono cose sante.</p>
<p class="C29 V34">E se rimarrà della carne della consacrazione o del pane fino al mattino, brucerai ciò che resta col fuoco; non lo si mangerà, perché è cosa santa.</p>
<p class="C29 V35">Farai dunque per Aaronne e per i suoi figli tutto ciò che ti ho ordinato: li consacrerai per sette giorni.</p>
<p class="C29 V36">E ogni giorno offrirai un torello, come sacrificio per il peccato, per fare l'espiazione per esso e lo ungerai per consacrarlo.</p>
<p class="C29 V37">Per sette giorni farai l'espiazione per l'altare e lo santificherai; l'altare sarà santissimo: tutto ciò che toccherà l'altare sarà santo.</p>
<p class="C29 V38">Or questo è ciò che offrirai sull'altare: due agnelli di un anno ogni giorno, per sempre.</p>
<p class="C29 V39">Uno degli agnelli l'offrirai al mattino e l'altro l'offrirai sull'imbrunire.</p>
<p class="C29 V40">Col primo agnello offrirai un decimo di efa di fior di farina impastata con un quarto di hin di olio vergine, e una libazione di un quarto di hin di vino.</p>
<p class="C29 V41">Il secondo agnello l'offrirai sull'imbrunire; l'accompagnerai con la stessa oblazione e con la stessa libazione della mattina; è un sacrificio di profumo gradevole offerto mediante il fuoco all'Eterno.</p>
<p class="C29 V42">Sarà un olocausto perpetuo per tutte le future generazioni, offerto all'ingresso della tenda di convegno, davanti all'Eterno, dove io vi incontrerò per parlarti.</p>
<p class="C29 V43">E là io mi incontrerò coi figli d'Israele; e la tenda sarà santificata dalla mia gloria.</p>
<p class="C29 V44">Così santificherò la tenda di convegno e l'altare; santificherò pure Aaronne e i suoi figli, perché mi servano come sacerdoti.</p>
<p class="C29 V45">Dimorerò in mezzo ai figli d'Israele e sarò il loro DIO.</p>
<p class="C29 V46">Ed essi conosceranno che io sono l'Eterno, il loro DIO, che li ho fatti uscire dal paese d'Egitto per dimorare tra di loro. Io sono l'Eterno, il loro DIO».</p>
<p class="C30 V1">Farai pure un altare per bruciarvi l'incenso; e lo farai di legno di acacia.</p>
<p class="C30 V2">Sarà di un cubito di lunghezza e di un cubito di larghezza; sarà quadrato e avrà un'altezza di due cubiti; i suoi corni formeranno un sol pezzo con esso.</p>
<p class="C30 V3">Lo rivestirai d'oro puro: la sua parte superiore, i suoi lati tutt'intorno e i suoi corni; e gli farai una ghirlanda d'oro.</p>
<p class="C30 V4">Gli farai anche due anelli d'oro sotto la ghirlanda, ai suoi due lati; li metterai ai suoi due lati per passarvi le stanghe, con le quali portarlo.</p>
<p class="C30 V5">Farai le stanghe di legno di acacia e le rivestirai d'oro.</p>
<p class="C30 V6">Collocherai l'altare davanti al velo che è davanti all'arca della testimonianza, di fronte al propiziatorio che sta sopra la testimonianza, dove io ti incontrerò.</p>
<p class="C30 V7">Su di esso Aaronne brucerà dell'incenso profumato; lo brucerà ogni mattina, quando mette in ordine le lampade.</p>
<p class="C30 V8">Quando Aaronne accende le lampade sull'imbrunire, vi brucerà incenso: un incenso perpetuo davanti all'Eterno, per le future generazioni.</p>
<p class="C30 V9">Non offrirete su di esso né incenso estraneo, né olocausto, né oblazione; e su di esso non verserete libazioni.</p>
<p class="C30 V10">E Aaronne farà una volta all'anno l'espiazione sui suoi corni; col sangue del sacrificio di espiazione per il peccato farà su di esso l'espiazione una volta l'anno, di generazione in generazione. Sarà cosa santissima, sacra all'Eterno».</p>
<p class="C30 V11">L'Eterno parlò ancora a Mosè, dicendo:</p>
<p class="C30 V12">Quando farai il conto dei figli d'Israele, per il loro censimento, ognuno di essi darà all'Eterno il riscatto della propria vita, quando saranno contati, perché non siano colpiti da qualche piaga, quando farai il loro censimento.</p>
<p class="C30 V13">Questo è ciò che darà ognuno di quelli censiti: mezzo siclo, secondo il siclo del santuario, (il siclo equivale a venti ghere), un mezzo siclo sarà l'offerta da fare all'Eterno.</p>
<p class="C30 V14">Ognuno che sarà compreso nel censimento, dai venti anni in su, darà questa offerta all'Eterno.</p>
<p class="C30 V15">Il ricco non darà di piú, né il povero darà meno di mezzo siclo, quando si farà quest'offerta all'Eterno per fare l'espiazione per le vostre vite.</p>
<p class="C30 V16">Prenderai dunque dai figli d'Israele questo denaro del riscatto e lo adopererai per il servizio della tenda di convegno: sarà per i figli d'Israele un ricordo davanti all'Eterno per fare l'espiazione per le vostre vite».</p>
<p class="C30 V17">L'Eterno parlò ancora a Mosè, dicendo:</p>
<p class="C30 V18">«Farai pure una conca di bronzo, con la sua base di bronzo, per lavarsi; la collocherai fra la tenda di convegno e l'altare e ci metterai dell'acqua.</p>
<p class="C30 V19">E Aaronne e i suoi figli vi si laveranno le mani e i piedi.</p>
<p class="C30 V20">Quando entreranno nella tenda di convegno, si laveranno con acqua, perché non abbiano a morire; così pure quando si avvicineranno all'altare per servire, per far fumare un'offerta fatta all'Eterno mediante il fuoco.</p>
<p class="C30 V21">Si laveranno le loro mani e i loro piedi, perché non abbiano a morire. Questo sarà per loro uno statuto perenne, per lui e per i suoi discendenti, di generazione in generazione».</p>
<p class="C30 V22">L'Eterno parlò ancora a Mosè, dicendo:</p>
<p class="C30 V23">«Procurati anche i migliori aromi: cinquecento sicli di mirra liquida, duecentocinquanta, cioè la metà, di cinnamono aromatico e duecentocinquanta di cannella aromatica,</p>
<p class="C30 V24">cinquecento sicli, in base al siclo del santuario, di cassia e un hin di olio d'oliva.</p>
<p class="C30 V25">E ne farai un olio per l'unzione sacra, un profumo composto con arte di profumiere: sarà l'olio per l'unzione sacra.</p>
<p class="C30 V26">Con esso ungerai la tenda di convegno e l'arca della testimonianza,</p>
<p class="C30 V27">la tavola e tutti i suoi utensili, il candelabro e i suoi utensili, l'altare dell'incenso,</p>
<p class="C30 V28">l'altare degli olocausti e tutti i suoi utensili, la conca e la sua base.</p>
<p class="C30 V29">Consacrerai così queste cose e saranno santissime; tutto quello che le toccherà, sarà santo.</p>
<p class="C30 V30">Ungerai anche Aaronne e i suoi figli e li consacrerai, perché mi servano come sacerdoti.</p>
<p class="C30 V31">parlerai quindi ai figli d'Israele, dicendo: «Questo sarà per me un olio di sacra unzione, di generazione in generazione.</p>
<p class="C30 V32">Non lo si spanderà su carne d'uomo e non ne farete altro di simile, della stessa composizione; esso è santo, e sarà santo per voi.</p>
<p class="C30 V33">Chiunque ne comporrà di simile, o chiunque ne metterà sopra un estraneo, sarà sterminato dal suo popolo"».</p>
<p class="C30 V34">L'Eterno disse ancora a Mosè: «Procurati degli aromi, dello storace, della conchiglia odorosa, del galbano, degli aromi con incenso puro, in dosi uguali;</p>
<p class="C30 V35">ne farai un profumo composto secondo l'arte del profumiere, salato, puro e santo;</p>
<p class="C30 V36">ne ridurrai una parte in minutissima polvere e ne porrai un po' davanti alla testimonianza nella tenda di convegno, dove io ti incontrerò: esso sarà per voi cosa santissima.</p>
<p class="C30 V37">Ma dell'incenso che farai, non ne farete per voi della stessa composizione; sarà per te una cosa sacra all'Eterno.</p>
<p class="C30 V38">Chiunque ne farà di simile per odorarlo, sarà sterminato dal suo popolo».</p>
<p class="C31 V1">L'Eterno parlò ancora a Mosè, dicendo:</p>
<p class="C31 V2">«Vedi, io ho chiamato per nome Betsaleel, figlio di Uri, figlio di Hur, della tribú di Giuda;</p>
<p class="C31 V3">e l'ho riempito dello Spirito di DIO, di sapienza, di intelligenza, di conoscenza e di ogni abilità,</p>
<p class="C31 V4">per ideare disegni artistici, per lavorare l'oro, l'argento e il bronzo,</p>
<p class="C31 V5">per scolpire pietre da incastonare, per intagliare il legno e per eseguire ogni sorta di lavori.</p>
<p class="C31 V6">Ed ecco, gli ho dato per compagno Oholiab, figlio i Ahisamak, della tribú di Dan; e ho messo sapienza nella mente di tutti gli uomini abili, perché possano fare tutto ciò che ti ho ordinato:</p>
<p class="C31 V7">la tenda di convegno, l'arca della testimonianza e il propiziatorio che vi sta sopra, e tutti gli arredi della tenda,</p>
<p class="C31 V8">la tavola e i suoi utensili, il candelabro d'oro puro e tutti i suoi utensili, l'altare dell'incenso,</p>
<p class="C31 V9">l'altare degli olocausti e tutti i suoi utensili, la conca e la sua base,</p>
<p class="C31 V10">le vesti finemente tessute, e le vesti sacre per il sacerdote Aaronne e le vesti dei suoi figli per servire come sacerdoti,</p>
<p class="C31 V11">l'olio dell'unzione e l'incenso profumato per il luogo santo. Essi faranno secondo tutto ciò che ti ho ordinato».</p>
<p class="C31 V12">L'Eterno parlò ancora a Mosè, dicendo:</p>
<p class="C31 V13">«parla anche ai figli d'Israele, dicendo: Badate bene di osservare i miei sabati, perché è un segno fra me e voi per tutte le vostre generazioni, affinché conosciate che io sono l'Eterno che vi santifica.</p>
<p class="C31 V14">Osserverete dunque il sabato, perché è per voi un giorno santo; chi lo profana sarà messo a morte; chiunque fa in esso qualche lavoro sarà sterminato da mezzo del suo popolo.</p>
<p class="C31 V15">Si lavorerà sei giorni; ma il settimo giorno è sabato di riposo, sacro all'Eterno; chiunque farà qualche lavoro nel giorno di sabato sarà messo a morte.</p>
<p class="C31 V16">I figli d'Israele perciò osserveranno il sabato, celebrando il sabato di generazione in generazione, come un patto perpetuo.</p>
<p class="C31 V17">Esso è un segno perpetuo fra me e i figli d'Israele, poiché in sei giorni l'Eterno fece i cieli e la terra, e il settimo giorno si riposò e fu ristorato».</p>
<p class="C31 V18">Quando l'Eterno ebbe finito di parlare con Mosè sul monte Sinai, gli diede le due tavole della testimonianza, tavole di pietra, scritte col dito di DIO.</p>
<p class="C32 V1">Or il popolo, vedendo che Mosè tardava a scendere dal monte, si radunò intorno ad Aaronne e gli disse: «Orsù, facci un dio che vada davanti a noi, perché quanto a Mosè, l'uomo che ci ha fatto uscire dal paese d'Egitto, non sappiamo che cosa gli sia accaduto».</p>
<p class="C32 V2">Aaronne rispose loro: «Staccate gli anelli d'oro che sono agli orecchi delle vostre mogli, dei vostri figli e delle vostre figlie e portatemeli».</p>
<p class="C32 V3">Così tutto i popolo staccò gli anelli d'oro che avevano ai loro orecchi e li portò ad Aaronne,</p>
<p class="C32 V4">il quale li prese dalle loro mani e, dopo averlo modellato con il cesello, ne fece un vitello di metallo fuso. Allora essi dissero: «O Israele, questo è il tuo dio che ti ha fatto uscire dal paese d'Egitto!».</p>
<p class="C32 V5">Quando Aaronne vide questo, eresse un altare davanti ad esso e fece un bando che diceva: «Domani sarà festa in onore dell'Eterno!».</p>
<p class="C32 V6">l'indomani essi si alzarono presto, offrirono olocausti e recarono dei sacrifici di ringraziamento; il popolo si adagiò per mangiare e bere, poi si alzò per divertirsi.</p>
<p class="C32 V7">l'Eterno disse allora a Mosè: «Va', scendi, perché il tuo popolo, che hai fatto uscire dal paese d'Egitto, si è corrotto;</p>
<p class="C32 V8">si sono presto sviati dalla strada che io avevo loro ordinato di seguire; si sono fatti un vitello di metallo fuso, si sono prostrati davanti ad esso, gi hanno offerto sacrifici e hanno detto: «O Israele, questo è il tuo dio che ti ha fatto uscire dal paese d'Egitto»».</p>
<p class="C32 V9">L'Eterno disse ancora a Mosè: «Ho visto questo popolo, ed ecco, è un popolo dal collo duro.</p>
<p class="C32 V10">Or dunque, lasciami fare, affinché la mia ira si accenda contro di loro e li consumi; ma di te io farò una grande nazione».</p>
<p class="C32 V11">Allora Mosè supplicò l'Eterno, il suo DIO, e disse: «Perché, o Eterno, dovrebbe la tua ira accendersi contro il tuo popolo che hai fatto uscire dal paese d'Egitto con grande potenza e con mano forte?</p>
<p class="C32 V12">Perché dovrebbero gli Egiziani dire: «Egli li ha fatti uscire per fare loro del male, per ucciderli sui monti e per sterminarli dalla faccia della terra»? Desisti dalla tua ira ardente e cambia la tua intenzione di far del male al tuo popolo.</p>
<p class="C32 V13">Ricordati di Abrahamo, d'Isacco d'Israele, tuoi servi, ai quali giurasti per te stesso, dicendo loro: «Io moltiplicherò la vostra discendenza come le stelle del cielo e darò alla vostra discendenza tutto questo paese di cui ti ho parlato, ed essa lo possederà per sempre»».</p>
<p class="C32 V14">Così l'Eterno cambiò intenzione circa il male che aveva detto di fare al suo popolo.</p>
<p class="C32 V15">Allora Mosè si voltò e scese dal monte con le due tavole della testimonianza nelle mani, tavole scritte su entrambi i lati, davanti e di dietro.</p>
<p class="C32 V16">Le tavole erano opera di DIO e la scrittura era scrittura di DIO, incisa sulle tavole.</p>
<p class="C32 V17">Or Giosuè, udendo il clamore del popolo che gridava, disse a Mosè: «C'è un rumore di guerra nell'accampamento».</p>
<p class="C32 V18">Ma egli rispose: «Questo non né un grido di vittoria, né un grido di sconfitta; il clamore che io odo è di gente che canta».</p>
<p class="C32 V19">Come fu vicino all'accampamento, vide il vitello e le danze; allora l'ira di Mosè si accese ed egli gettò dalle mani le tavole e le spezzò ai piedi del monte.</p>
<p class="C32 V20">Poi prese il vitello che essi avevano fatto, lo bruciò col fuoco e lo ridusse in polvere; e sparse la polvere sull'acqua e la fece bere ai figli d'Israele.</p>
<p class="C32 V21">Quindi Mosè disse ad Aaronne: «Che ti ha fatto questo popolo, che gli hai tirato addosso un così grande peccato?».</p>
<p class="C32 V22">Aaronne rispose: «L'ira del mio signore non si accenda, tu stesso conosci questo popolo e sai che è inclinato al male.</p>
<p class="C32 V23">Essi mi hanno detto: «Facci un dio che vada davanti a noi, perché Mosè, l'uomo che ci ha fatto uscire dal paese d'Egitto, non sappiamo che cosa sia avvenuto di lui».</p>
<p class="C32 V24">Allora io ho detto loro: «Chi ha dell'oro se lo levi di dosso». Così essi me l'hanno dato, io l'ho gettato nel fuoco, e ne è uscito fuori questo vitello».</p>
<p class="C32 V25">Quando Mosè vide che il popolo era senza freno (e che Aaronne lo aveva lasciato sfrenare esponendolo all'obbrobrio dei suoi nemici),</p>
<p class="C32 V26">si fermò all'ingresso dell'accampamento e disse: «Chiunque è per l'Eterno, venga a me!». E tutti i figli di Levi si radunarono vicino a lui.</p>
<p class="C32 V27">Ed egli disse loro: «Così dice l'Eterno, il DIO d'Israele: «Ognuno di voi si metta la spada a fianco; passate e ripassate da un'entrata all'atra dell'accampamento, e ciascuno uccida il fratello, ciascuno l'amico, ciascuno il vicino!»».</p>
<p class="C32 V28">I figli di Levi fecero come aveva detto Mosè, e in quel giorno caddero circa tremila uomini.</p>
<p class="C32 V29">Poi Mosè disse: «Consacratevi oggi all'Eterno, affinché egli vi dia una benedizione, perché ognuno di voi è stato contro suo figlio e contro suo fratello».</p>
<p class="C32 V30">L'indomani Mosè disse al popolo: «Voi avete commesso un grande peccato; ma ora io salirò all'Eterno; forse potrò fare espiazione per il vostro peccato».</p>
<p class="C32 V31">Mosè dunque ritornò dall'Eterno e disse: «Ahimè, questo popolo ha commesso un grande peccato e si è fatto un dio d'oro.</p>
<p class="C32 V32">Ciò nonostante ora, ti prego, perdona il loro peccato; se no deh, cancellami dal tuo libro che hai scritto!».</p>
<p class="C32 V33">Ma l'Eterno rispose a Mosè: «Colui che ha peccato contro di me, quello cancellerò dal mio libro!</p>
<p class="C32 V34">Ora va' conduci il popolo dove ti ho detto. Ecco, il mio Angelo andrá davanti a te, ma nel giorno che verrò a punire io li punirò del loro peccato».</p>
<p class="C32 V35">Così l'Eterno percosse il popolo, perché aveva fatto il vitello che Aaronne aveva modellato</p>
<p class="C33 V1">L'Eterno disse a Mosè: «Va', sali di qui, tu col popolo che hai fatto uscire dal paese d'Egitto, verso il paese che promisi con giuramento ad Abrahamo, a Isacco e a Giacobbe, dicendo: «Io lo darò alla tua discendenza».</p>
<p class="C33 V2">Io manderò un Angelo davanti a te e scaccerò i Cananei, gli Amorei, gli Hittei, i Perezei, gli Hivvei e i Gebusei.</p>
<p class="C33 V3">Sali verso il paese dove scorre latte e miele, poiché io non salirò in mezzo a te, perché sei un popolo di collo duro, e non abbia così a sterminarti per via».</p>
<p class="C33 V4">Quando il popolo udì queste funeste parole, fece cordoglio, e nessuno si mise i propri ornamenti.</p>
<p class="C33 V5">Infatti l'Eterno aveva detto a Mosè: «Di'ai figli d'Israele: «Voi siete un popolo dal collo duro; se io salissi per un solo momento in mezzo a te, ti consumerei Perciò ora togliti i tuoi ornamenti e così saprò ciò ce devo fare con te»».</p>
<p class="C33 V6">Così i figli d'Israele si spogliarono dei loro ornamenti, dalla partenza del monte Horeb in poi.</p>
<p class="C33 V7">Quindi Mosè prese la tenda e la piantò fuori dell'accampamento, lontano dall'accampamento, e la chiamò la tenda di convegno; chiunque cercava l'Eterno, usciva verso la tenda di convegno, che era fuori dell'accampamento.</p>
<p class="C33 V8">Quando Mosè usciva per recarsi alla tenda, tutto il popolo si alzava, e ognuno se ne stava ritto all'ingresso della propria tenda e seguiva con lo sguardo Mosè, finché egli fosse entrato nella tenda</p>
<p class="C33 V9">Come Mosè entrava nella tenda, la colonna di nuvola scendeva e si fermava all'ingresso della tenda, e l'Eterno parlava con Mosè.</p>
<p class="C33 V10">Tutto il popolo vedeva la colonna di nuvola ferma all'ingresso della tenda; quindi tutto il popolo si alzava e ciascuno si prostrava all'ingresso della propria tenda.</p>
<p class="C33 V11">Così l'Eterno parlava con Mosè faccia a faccia, come un uomo parla col proprio amico; poi Mosè tornava all'accampamento. Ma Giosuè, figlio di Nun, suo giovane ministro, non si allontanava dalla tenda.</p>
<p class="C33 V12">Poi Mosè disse all'Eterno: «Vedi, tu mi dici: «Fa'salire questo popolo». Ma tu non mi hai fatto sapere chi manderai con me. Eppure hai detto: «Io ti conosco personalmente e hai pure trovato grazia ai miei occhi».</p>
<p class="C33 V13">Perciò ora, se ho trovato grazia ai tuoi occhi, deh, fammi conoscere le tue vie, perché ti conosca e possa trovare grazia ai tuoi occhi. Considera inoltre che questa nazione è tuo popolo».</p>
<p class="C33 V14">L'Eterno rispose: «La mia presenza andrà con te, e ti darò riposo».</p>
<p class="C33 V15">Mosè allora gli disse: «Se la tua presenza non viene con me, non farci partire di qui.</p>
<p class="C33 V16">Come si potrà ora conoscere che io e il tuo popolo abbiamo trovato grazia ai tuoi occhi Non è forse perché tu vieni con noi? Così noi saremo distinti, io e il tuo popolo, da tutti i popoli che sono sulla faccia della terra».</p>
<p class="C33 V17">L'Eterno disse a Mosè: «Farò anche questa cosa che hai chiesto, poiché tu hai trovato grazia ai miei occhi e ti conosco personalmente».</p>
<p class="C33 V18">Allora Mosè disse: «De, fammi vedere la tua gloria!».</p>
<p class="C33 V19">L'Eterno gli rispose: «Io farò passare davanti a te tutta la mia bontà e proclamerò il nome dell'Eterno davanti a te. Farò grazia a chi farò grazia e avrò pietà di chi avrò pietà».</p>
<p class="C33 V20">Disse ancora: «Tu non puoi vedere la mia faccia, perché nessun uomo mi può vedere e vivere».</p>
<p class="C33 V21">Quindi l'Eterno disse: «Ecco un luogo vicino a me; tu starai sulla roccia;</p>
<p class="C33 V22">e mentre passerà la mia gloria, io ti metterò in una fenditura della roccia e ti coprirò con la mia mano, finché io sia passato;</p>
<p class="C33 V23">poi ritirerò la mano e mi vedrai di spalle; ma la mia faccia non si può vedere».</p>
<p class="C34 V1">L'Eterno disse a Mosè: «Tagliati due tavole di pietra come le prime; e io scriverò sulle tavole le parole che erano sulle prime tavole che spezzasti.</p>
<p class="C34 V2">Così sii pronto al mattino e sali al mattino sul monte Sinai, e rimani là vicino a me in vetta al monte.</p>
<p class="C34 V3">Nessuno salga con te e non si veda alcuno per tutto il monte; né greggi né armenti pascolino nei dintorni di questo monte».</p>
<p class="C34 V4">Mosè dunque tagliò due tavole di pietra, come le prime; si alzò al mattino presto e salì sul monte Sinai come l'Eterno gli aveva comandato, e prese in mano le due tavole di pietra.</p>
<p class="C34 V5">Allora l'Eterno discese nella nuvola e si fermò là vicino a lui, e proclamò il nome dell'Eterno.</p>
<p class="C34 V6">E l'Eterno passò davanti a lui e gridò: «L'Eterno, l'Eterno Dio, misericordioso e pietoso, lento all'ira, ricco in benignità e fedeltà,</p>
<p class="C34 V7">che usa misericordia a migliaia, che perdona l'iniquità, la trasgressione e il peccato ma non lascia il colpevole impunito, e che visita l'iniquità dei padri sui figli e sui figli dei figli fino alla terza e alla quarta generazione».</p>
<p class="C34 V8">E Mosè si affrettò a prostrarsi fino a terra, e adorò.</p>
<p class="C34 V9">Poi disse: «Deh, Signore, se ho trovato grazia ai tuoi occhi, venga il Signore in mezzo a noi, perché questo è un popolo dal collo duro; perdona la nostra iniquità e il nostro peccato, e prendici come tua eredità».</p>
<p class="C34 V10">L'Eterno rispose: «Ecco, io faccio un patto: Farò davanti a tutto il popolo prodigi, che non sono ma stati fatti su tutta la terra né in alcuna nazione; e tutto il popolo in mezzo al quale ti trovi vedrà l'opera dell'Eterno, perché è tremendo ciò che io sto per fare con te.</p>
<p class="C34 V11">Osserva ciò che oggi ti comando: Ecco io scaccerò davanti a te gli Amorei, i Cananei, gli Hittei, i Perezei, gli Hivvei e i Gebusei.</p>
<p class="C34 V12">Guardati dal fare alcuna alleanza con gli abitanti del paese nel quale stai per andare, perché non sia un laccio in mezzo a te;</p>
<p class="C34 V13">ma demolite i loro altari, frantumate le loro colonne sacre e abbattete le loro immagini,</p>
<p class="C34 V14">(perché non ti prostrerai ad altro dio, poiché l'Eterno, il cui nome è «il Geloso», è un Dio geloso).</p>
<p class="C34 V15">Non fare alcuna alleanza con gli abitanti del paese perché, quando essi si prostituiscono ai loro dèi ed offrono sacrifici ai loro dèi, qualcuno di essi ti inviti e tu mangi dei loro sacrifici,</p>
<p class="C34 V16">e prenda delle loro figlie per i tuoi figli, e le loro figlie si prostituiscano ai loro dèi e inducano i tuoi figli a prostituirsi ai loro dèi.</p>
<p class="C34 V17">Non ti farai dèi di metallo fuso.</p>
<p class="C34 V18">Osserverai la festa degli azzimi. Per sette giorni mangerai pane senza lievito come ti ho ordinato nel tempo stabilito nel mese di Abib, poiché nel mese di Abib tu sei uscito dall'Egitto.</p>
<p class="C34 V19">Chiunque apre il grembo è mio; e mio è ogni primo parto maschio di tutto il tuo bestiame, sia bovino che ovino.</p>
<p class="C34 V20">Ma riscatterai con un agnello il primo nato dell'asino; se non lo vuoi riscattare, gli romperai il collo. Riscatterai pure ogni primogenito dei tuoi figli. Nessuno comparirà davanti a me a mani vuote.</p>
<p class="C34 V21">Lavorerai sei giorni; ma il settimo giorno ti riposerai: ti riposerai anche al tempo dell'aratura e della mietitura.</p>
<p class="C34 V22">Celebrerai la festa delle settimane, e cioè, delle primizie della mietitura del grano e la festa della raccolta alla fine dell'anno.</p>
<p class="C34 V23">Tre volte all'anno comparirà ogni vostro maschio davanti al Signore, l'Eterno, il DIO d'Israele.</p>
<p class="C34 V24">Poiché io scaccerò nazioni davanti a te e allargherò i tuoi confini, e nessuno desidererà il tuo paese, quando salirai tre volte all'anno, per comparire davanti all'Eterno, il tuo DIO.</p>
<p class="C34 V25">Non offrirai con pane lievitato il sangue della vittima immolata a me; il sacrificio della festa di Pasqua non sarà lasciato fino al mattino.</p>
<p class="C34 V26">Porterai alla casa dell'Eterno, il tuo DIO, le primizie dei primi frutti della tua terra. Non cuocerai il capretto nel latte di sua madre».</p>
<p class="C34 V27">Poi l'Eterno disse a Mosè: «Scrivi queste parole, perché sul Fondamento di queste parole io ho contratto alleanza con te e con Israele».</p>
<p class="C34 V28">Così Mosè rimase là con l'Eterno quaranta giorni e quaranta notti; non mangiò pane né bevve acqua. E l'Eterno scrisse sulle tavole le parole del patto, i dieci comandamenti.</p>
<p class="C34 V29">Or Mosè, quando scese dal monte Sinai (scendendo dal monte Mosè aveva in mano le due tavole della testimonianza), non sapeva che la pelle del suo volto era divenuta raggiante, perché era stato a parlare con l'Eterno.</p>
<p class="C34 V30">Così, quando Aaronne e tutti i figli d'Israele videro Mosè, ecco che la pelle del suo volto era raggiante ed essi avevano paura di avvicinarsi a lui.</p>
<p class="C34 V31">Ma Mosè li chiamò ed Aaronne e tutti i capi dell'assemblea ritornarono da lui, e Mosè parlò loro.</p>
<p class="C34 V32">Dopo di che, tutti i figli d'Israele si avvicinarono, ed egli ordinò loro di fare tutto ciò che l'Eterno gli aveva detto sul monte Sinai.</p>
<p class="C34 V33">Come Mosè ebbe finito di parlare con loro, mise un velo sul suo volto.</p>
<p class="C34 V34">Quando però Mosè entrava davanti all'Eterno per parlare con lui, si toglieva il velo finché usciva fuori; uscendo fuori, diceva ai figli d'Israele ciò che gli era stato comandato.</p>
<p class="C34 V35">I figli d'Israele, guardando la faccia di Mosè, vedevano che la pelle di Mosè era raggiante; poi Mosè rimetteva il velo sul suo volto, fino a quando entrava a parlare con l'Eterno.</p>
<p class="C35 V1">Mosè convocò tutta l'assemblea dei figli d'Israele e disse loro: «Queste sono le cose che l'Eterno ha ordinato di fare.</p>
<p class="C35 V2">Si lavorerà sei giorni, ma il settimo giorno sarà per voi un giorno santo, un sabato di riposo, consacrato all'Eterno. Chiunque fa qualche lavoro in esso sarà messo a morte.</p>
<p class="C35 V3">Non accenderete il fuoco in alcuna delle vostre abitazioni il giorno del sabato».</p>
<p class="C35 V4">Poi Mosè parlò a tutta l'assemblea dei figli d'Israele e disse: «Questo è ciò che l'Eterno ha ordinato, dicendo:</p>
<p class="C35 V5">"Prendete tra di voi un'offerta all'Eterno; chiunque è di cuore generoso recherà un'offerta all'Eterno: oro, argento e bronzo,</p>
<p class="C35 V6">stoffe di colore violaceo, porporino e scarlatto, lino fino e pelo di capra,</p>
<p class="C35 V7">pelli di montone tinte in rosso, pelli di tasso e legno d'acacia,</p>
<p class="C35 V8">olio per la luce del candelabro e aromi per l'olio dell'unzione e per l'incenso aromatico,</p>
<p class="C35 V9">pietre di onice e pietre da incastonare per l'efod e per il pettorale.</p>
<p class="C35 V10">Chiunque tra di voi ha dell'abilità, venga e faccia tutto ciò che l'Eterno ha ordinato:</p>
<p class="C35 V11">il tabernacolo, la sua tenda e la copertura, i suoi fermagli, le sue assi, le sue traverse, le sue colonne e le sue basi,</p>
<p class="C35 V12">l'arca, le sue stanghe, il propiziatorio e il velo di copertura dell'arca,</p>
<p class="C35 V13">la tavola e le sue stanghe, tutti i suoi utensili e il pane della presentazione;</p>
<p class="C35 V14">il candelabro per la luce e i suoi utensili, le sue lampade e l'olio per la luce del candelabro;</p>
<p class="C35 V15">l'altare dell'incenso e le sue stanghe, l'olio dell'unzione, l'incenso aromatico e la cortina d'ingresso all'entrata del tabernacolo,</p>
<p class="C35 V16">l'altare degli olocausti con la sua griglia di bronzo, le sue stanghe e tutti i suoi utensili, la conca e la sua base,</p>
<p class="C35 V17">i tendaggi del cortile, le sue colonne e le loro basi, e la cortina all'ingresso del cortile;</p>
<p class="C35 V18">i piuoli del tabernacolo, i piuoli del cortile e le loro funi;</p>
<p class="C35 V19">le vesti finemente tessute per fare il servizio nel luogo santo, le vesti sacre per il sacerdote Aaronne e le vesti dei suoi figli per servire come sacerdoti"».</p>
<p class="C35 V20">Allora tutta l'assemblea dei figli d'Israele si allontanò dalla presenza di Mosè.</p>
<p class="C35 V21">Così tutti quelli che erano mossi dal loro cuore e tutti quelli che erano spinti dal loro spirito, vennero a portare l'offerta all'Eterno per l'opera della tenda di convegno, per tutto il suo servizio e per le vesti sacre.</p>
<p class="C35 V22">Vennero uomini e donne, quelli che erano di cuore generoso, e portarono fermagli, orecchini, anelli da sigillare e braccialetti, ogni sorta di gioielli d'oro; ognuno portò qualche offerta d'oro all'Eterno.</p>
<p class="C35 V23">E tutti quelli che avevano delle stoffe di color violaceo, porporino, scarlatto, o lino fino, o pelo di capra, o pelli di montone di color rosso, o pelli di tasso, li portarono.</p>
<p class="C35 V24">Chiunque poteva fare un'offerta d'argento o di bronzo, portò l'offerta consacrata all'Eterno; e chiunque aveva del legno di acacia per qualche lavoro destinato al servizio, lo portò.</p>
<p class="C35 V25">Tutte le donne abili filarono con le proprie mani e portarono i loro filati di color violaceo, porporino, scarlatto, e del lino fino.</p>
<p class="C35 V26">E tutte le donne che erano mosse dal loro cuore ed avevano delle abilità, filarono del pelo di capra.</p>
<p class="C35 V27">I capi del popolo portarono pietre di onice e pietre da incastonare per l'efod e per il pettorale,</p>
<p class="C35 V28">aromi e olio per la luce del candelabro, per l'olio dell'unzione e per l'incenso aromatico.</p>
<p class="C35 V29">Tutti i figli d'Israele, uomini e donne, che erano mossi dal cuore a portare qualcosa per tutta l'opera che l'Eterno aveva comandato di fare per mezzo di Mosè, recarono all'Eterno delle offerte volontarie.</p>
<p class="C35 V30">Mosè disse ai figli d'Israele: «Vedete, l'Eterno ha chiamato per nome Betsaleel, figlio di Uri, figlio di Hur, della tribú di Giuda,</p>
<p class="C35 V31">e lo ha ripieno dello Spirito di DIO, di sapienza, d'intelligenza e di conoscenza e di ogni abilità,</p>
<p class="C35 V32">per ideare disegni artistici, per lavorare l'oro, l'argento e il bronzo,</p>
<p class="C35 V33">per scolpire pietre da incastonare, per intagliare il legno e per eseguire ogni sorta di lavori d'arte.</p>
<p class="C35 V34">Ha anche messo in cuore l'abilità d'insegnare, a lui e a Oholiab figlio di Ahisamak, della tribú di Dan.</p>
<p class="C35 V35">Li ha ripieni della sapienza di cuore per eseguire ogni sorta di lavori di intagliatore, di disegnatore, di ricamatore e di tessitore, in color violaceo, porporino, scarlatto, e di lino fino, in grado di eseguire qualunque lavoro e di ideare disegni artistici.</p>
<p class="C36 V1">Ora Betsaleel e Oholiab e tutti gli uomini abili, nei quali l'Eterno ha messo sapienza e intelligenza per saper eseguire tutti i lavori per il servizio del santuario, faranno secondo tutto ciò che l'Eterno ha ordinato».</p>
<p class="C36 V2">Mosè chiamò dunque Betsaleel e Oholiab e tutti gli uomini saggi di cuore nei quali l'Eterno aveva messo sapienza, tutti quelli che erano mossi dal cuore ad applicarsi al lavoro per eseguirlo.</p>
<p class="C36 V3">Ed essi ricevettero da Mosè tutte le offerte recate dai figli d'Israele per i lavori destinati alla costruzione del santuario, per eseguirli. Ma ogni mattina i figli d'Israele continuavano a portare a Mosè delle offerte volontarie.</p>
<p class="C36 V4">Allora tutti gli uomini abili che facevano lavori d'ogni genere nel santuario, lasciato ognuno il lavoro che faceva vennero</p>
<p class="C36 V5">e parlarono a Mosè, dicendo: «Il popolo porta molto piú di quel che necessita per eseguire i lavori che l'Eterno ha comandato di fare».</p>
<p class="C36 V6">Allora Mosè diede quest'ordine che fu proclamato per l'accampamento, dicendo: «Nè uomo nè donna faccia piú alcun'altra offerta per il santuario». Così si impedì al popolo di portare altro.</p>
<p class="C36 V7">Poiché il materiale che avevano era sufficiente per tutto il lavoro che dovevano fare e ne avanzava.</p>
<p class="C36 V8">Tutti gli uomini abili, fra quelli che lavoravano alla costruzione del tabernacolo, fecero dieci teli di lino fino ritorto e di filo color violaceo, porporino e scarlatto; egli li fece con dei cherubini artisticamente lavorati.</p>
<p class="C36 V9">La lunghezza di ogni telo era di ventotto cubiti e la larghezza di quattro cubiti; i teli avevano tutti la stessa misura.</p>
<p class="C36 V10">Egli unì assieme cinque teli, e unì pure assieme gli altri cinque teli.</p>
<p class="C36 V11">E fece degli occhielli di color violaceo sull'orlo del telo esterno della prima serie di teli; fece lo stesso all'orlo del telo esterno della seconda serie.</p>
<p class="C36 V12">Egli fece cinquanta occhielli sul primo telo e fece pure cinquanta occhielli sull'orlo del telo esterno della seconda serie; gli occhielli corrispondevano l'uno all'altro.</p>
<p class="C36 V13">Fece anche cinquanta fermagli d'oro e unì i teli l'uno all'altro mediante i fermagli; così il tabernacolo formò un tutt'uno.</p>
<p class="C36 V14">Egli fece inoltre dei teli di pelo di capra, per servire da tenda sopra il tabernacolo; di questi teli ne fece undici.</p>
<p class="C36 V15">La lunghezza di ogni telo era di trenta cubiti, e la larghezza di quattro cubiti; gli undici teli avevano la stessa misura.</p>
<p class="C36 V16">Unì cinque teli da una parte e sei teli dall'altra.</p>
<p class="C36 V17">Fece inoltre cinquanta occhielli sull'orlo del telo esterno della prima serie di teli e cinquanta occhielli sull'orlo del telo esterno della seconda serie.</p>
<p class="C36 V18">E fece cinquanta fermagli di bronzo per unire assieme la tenda, perché formasse un tutt'uno.</p>
<p class="C36 V19">Fece pure per la tenda una copertura di pelli di montone tinte di rosso, e sopra questa una copertura di pelli di tasso.</p>
<p class="C36 V20">Poi fece per il tabernacolo le assi di legno di acacia, messe per ritto.</p>
<p class="C36 V21">La lunghezza di un'asse era di dieci cubiti e la sua larghezza di un cubito e mezzo.</p>
<p class="C36 V22">Ogni asse aveva due incastri per unire un'asse all'altra; così fece per tutte le assi del tabernacolo.</p>
<p class="C36 V23">gli fece quindi le assi per il tabernacolo: venti assi per il lato sud;</p>
<p class="C36 V24">e fece quaranta basi d'argento sotto le venti assi: due basi sotto ciascun'asse per i suoi due incastri.</p>
<p class="C36 V25">E per il secondo lato del tabernacolo, il lato nord, fece venti assi,</p>
<p class="C36 V26">con le loro quaranta basi d'argento, due basi sotto ciascun'asse.</p>
<p class="C36 V27">Per la parte posteriore del tabernacolo, verso ovest, egli fece sei assi.</p>
<p class="C36 V28">Fece pure due assi per i due angoli posteriori del tabernacolo.</p>
<p class="C36 V29">Esse erano appaiate in basso ed erano unite assieme in alto con un anello. Così fece per ambedue le assi, che erano ai due angoli.</p>
<p class="C36 V30">Vi erano dunque otto assi, con le loro basi d'argento: sedici basi, due basi sotto ciascun'asse.</p>
<p class="C36 V31">Fece inoltre delle traverse di legno di acacia: cinque per le assi di un lato del tabernacolo,</p>
<p class="C36 V32">cinque traverse per le assi dell'altro lato del tabernacolo, e cinque traverse per le assi della parte posteriore del tabernacolo, a ovest.</p>
<p class="C36 V33">Fece quindi passare la traversa di centro in mezzo alle assi, da una parte all'altra.</p>
<p class="C36 V34">Rivestì poi le assi d'oro e fece d'oro i loro anelli per i quali dovevano passare le traverse, e rivestì le traverse d'oro.</p>
<p class="C36 V35">Fece pure il velo di filo violaceo, porporino e scarlatto, e di lino fino ritorto con dei cherubini artisticamente lavorati;</p>
<p class="C36 V36">fece per esso quattro colonne di acacia, con i loro uncini d'oro; e fuse per le colonne quattro basi d'argento.</p>
<p class="C36 V37">Fece anche per l'ingresso della tenda una cortina di filo violaceo, porporino e scarlatto, e di lino fino ritorto il lavoro di un ricamatore.</p>
<p class="C36 V38">Fece inoltre le sue cinque colonne coi loro uncini e rivestì d'oro i loro capitelli e le loro assi; ma le loro cinque basi erano di bronzo.</p>
<p class="C37 V1">Poi Betsaleel fece l'arca di legno di acacia, lunga due cubiti e mezzo, larga un cubito e mezzo e alta un cubito e mezzo.</p>
<p class="C37 V2">E la rivestì d'oro puro di dentro e di fuori, e le fece una ghirlanda d'oro che le girava tutt'intorno.</p>
<p class="C37 V3">Fuse quindi per essa quattro anelli d'oro e li mise ai suoi quattro piedi: due anelli da un lato e due anelli dall'altro lato.</p>
<p class="C37 V4">Fece anche delle stanghe di legno di acacia e le rivestì d'oro.</p>
<p class="C37 V5">Poi fece passare le stanghe per gli anelli ai lati dell'arca, per portare l'arca.</p>
<p class="C37 V6">Fece anche un propiziatorio d'oro puro, lungo due cubiti e mezzo e largo un cubito e mezzo.</p>
<p class="C37 V7">Fece due cherubini d'oro; li fece lavorati al martello, alle due estremità del propiziatorio:</p>
<p class="C37 V8">un cherubino a una estremità e un cherubino all'altra estremità; fece i cherubini di un sol pezzo col propiziatorio alle sue estremità.</p>
<p class="C37 V9">I cherubini avevano le ali spiegate in alto, in modo da coprire il propiziatorio con le ali; erano rivolti l'uno verso l'altro, mentre le facce dei cherubini erano volte verso il propiziatorio.</p>
<p class="C37 V10">Fece anche la tavola di legno d'acacia lunga due cubiti, larga un cubito e alta un cubito e mezzo.</p>
<p class="C37 V11">La rivestì d'oro puro e le fece tutt'intorno una ghirlanda d'oro.</p>
<p class="C37 V12">E le fece tutt'intorno un bordo alto un palmo di mano e intorno a questo bordo fece una ghirlanda d'oro.</p>
<p class="C37 V13">E fuse per essa quattro anelli d'oro e mise gli anelli ai quattro angoli, che sono ai quattro piedi della tavola.</p>
<p class="C37 V14">Gli anelli erano vicini al bordo per farvi passare le stanghe destinate a portare la tavola.</p>
<p class="C37 V15">Fece le stanghe di legno di acacia e le rivestì d'oro; esse dovevano servire a portare la tavola.</p>
<p class="C37 V16">Fece anche gli utensili da mettere sulla tavola d'oro puro: i suoi piatti le sue coppe, le sue tazze e i suoi calici con cui si fanno le libazioni.</p>
<p class="C37 V17">Fece anche il candelabro d'oro puro; fece il candelabro lavorato al martello; il suo piede, il suo tronco, i suoi calici, i suoi pomi e i suoi fiori erano tutti di un sol pezzo.</p>
<p class="C37 V18">Dai suoi lati uscivano sei braccia: tre braccia del candelabro da un lato e tre braccia del candelabro dall'altro;</p>
<p class="C37 V19">su un braccio c'erano tre calici in forma di mandorla, con un pomo e un fiore; e sull'altro braccio tre calici in forma di mandorla con un pomo e un fiore. Lo stesso era per le sei braccia che uscivano dal candelabro.</p>
<p class="C37 V20">E nel tronco del candelabro vi erano quattro calici in forma di mandorla, coi loro pomi e i loro fiori.</p>
<p class="C37 V21">C'era un pomo sotto le due prime braccia uscenti da esso un pomo sotto le altre due braccia uscenti da esso, e un pomo sotto le due ultime braccia uscenti da esso; così per le sei braccia uscenti del candelabro.</p>
<p class="C37 V22">Questi pomi e queste braccia formavano un sol pezzo col candelabro; il tutto era d'oro puro lavorato col martello.</p>
<p class="C37 V23">Fece pure le sue sette lampade, i suoi smoccolatoi e i suoi portasmoccolature, d'oro puro.</p>
<p class="C37 V24">Per fare il candelabro con tutti i suoi utensili impiegò un talento d'oro puro.</p>
<p class="C37 V25">Poi fece l'altare dell'incenso in legno di acacia; era di un cubito di lunghezza e di un cubito di larghezza; era quadrato e aveva un'altezza di due cubiti; i suoi corni formavano un sol pezzo con esso.</p>
<p class="C37 V26">E lo rivestì d'oro puro: la sua parte superiore, i suoi lati tutt'intorno e i suoi corni; e gli fece tutt'intorno una ghirlanda d'oro.</p>
<p class="C37 V27">Gli fece pure due anelli d'oro, sotto la ghirlanda ai suoi due lati; li mise ai suoi due lati per passarvi le stanghe, con le quali portarlo.</p>
<p class="C37 V28">E fece le stanghe di legno di acacia e le rivestì d'oro.</p>
<p class="C37 V29">Poi fece l'olio santo per l'unzione e l'incenso profumato, puro, secondo l'arte del profumiere.</p>
<p class="C38 V1">Poi fece l'altare degli olocausti in legno di acacia, lungo cinque cubiti e largo cinque cubiti; era quadrato e aveva un'altezza di tre cubiti.</p>
<p class="C38 V2">Ai suoi quattro angoli fece dei corni, che formavano un tutt'uno con esso, e lo rivestì di bronzo.</p>
<p class="C38 V3">Fece pure tutti gli utensili dell'altare: i vasi per le ceneri, le palette, i catini, i forchettoni e i bracieri; tutti i suoi utensili li fece di bronzo.</p>
<p class="C38 V4">E fece per l'altare una griglia di bronzo in forma di rete sotto la cornice, nella parte inferiore, in modo che la rete si trovasse a metà dell'altezza dell'altare.</p>
<p class="C38 V5">Fuse quattro anelli per i quattro angoli della griglia di bronzo, per farvi passare le stanghe.</p>
<p class="C38 V6">Poi fece le stanghe in legno di acacia e le rivestì di bronzo.</p>
<p class="C38 V7">Fece poi passare le stanghe per gli anelli ai lati dell'altare, con le quali portarlo: lo fece di tavole e vuoto internamente.</p>
<p class="C38 V8">Fece quindi la conca di bronzo e la sua base di bronzo, usando specchi di donne che venivano a prestare servizio all'ingresso della tenda di convegno.</p>
<p class="C38 V9">Poi fece il cortile: sul lato del Neghev, verso sud, i tendaggi del cortile erano di lino fino ritorto e lunghi cento cubiti,</p>
<p class="C38 V10">avevano le loro venti colonne e le loro venti basi di bronzo; gli uncini delle colonne e le loro aste erano d'argento.</p>
<p class="C38 V11">Sul lato nord c'erano cento cubiti di tendaggi con le loro venti colonne e le loro venti basi di bronzo; gli uncini delle colonne e le loro aste erano d'argento.</p>
<p class="C38 V12">Sul lato ovest c'erano cinquanta cubiti di tendaggi con le loro dieci colonne e le loro dieci basi; gli uncini delle colonne e le loro aste erano d'argento.</p>
<p class="C38 V13">Sul davanti, dal lato est, c'erano cinquanta cubiti:</p>
<p class="C38 V14">da un lato c'erano quindici cubiti di tendaggi, con le loro tre colonne e le loro tre basi;</p>
<p class="C38 V15">e dall'altro lato (tanto di qua che di là della porta d'ingresso del cortile) c'erano quindici cubiti di tendaggi con le loro tre colonne e le loro tre basi.</p>
<p class="C38 V16">Tutti i tendaggi attorno al cortile erano di lino fino ritorto;</p>
<p class="C38 V17">le basi per le colonne erano di bronzo, gli uncini delle colonne e le loro aste erano d'argento, i capitelli delle colonne erano rivestiti d'argento e tutte le colonne del cortile erano congiunte con delle aste d'argento.</p>
<p class="C38 V18">La cortina per l'ingresso del cortile era in lavoro di ricamo di filo violaceo porporino e scarlatto, e di lino fino ritorto; aveva una lunghezza di venti cubiti un'altezza di cinque cubiti, corrispondente ai tendaggi del cortile.</p>
<p class="C38 V19">C'erano quattro colonne con le loro quattro basi di bronzo; i loro uncini erano d'argento e i loro capitelli e le loro aste erano rivestiti d'argento.</p>
<p class="C38 V20">Tutti i piuoli del tabernacolo e del recinto del cortile erano d bronzo.</p>
<p class="C38 V21">Questo è l'elenco delle cose del tabernacolo, del tabernacolo della testimonianza che furono elencate per ordine di Mosè, per il servizio dei Leviti, sotto la direzione d'Ithamar figlio del sacerdote Aaronne.</p>
<p class="C38 V22">Betsaleel, figlio di Uri, figlio di Hur, della tribú di Giuda, fece tutto ciò che l'Eterno aveva ordinato a Mosè,</p>
<p class="C38 V23">avendo con sè Oholiab figlio di Ahisamak, della tribú di Dan, intagliatore, disegnatore e ricamatore di stoffe violacee, porporine, scarlatte e di lino fino.</p>
<p class="C38 V24">Tutto l'oro impiegato in tutti i lavori per il luogo santo, cioè l'oro delle offerte, fu di ventinove talenti e di settecentotrenta sicli, secondo il siclo del santuario.</p>
<p class="C38 V25">E l'argento, raccolto in occasione del censimento dell'assemblea, fu di cento talenti e di millesettecentosettantacinque sicli, secondo il siclo del santuario:</p>
<p class="C38 V26">un beka a testa, (vale a dire un mezzo siclo, secondo il siclo del santuario), per ogni uomo compreso nel censimento, dall'età di venti anni in su, cioè, per seicento tremila cinquecento cinquanta uomini.</p>
<p class="C38 V27">I cento talenti d'argento servirono a fondere le basi del santuario e le basi del velo: cento basi per i cento talenti, un talento per base.</p>
<p class="C38 V28">E coi millesettecentosettantacinque sicli egli fece gli uncini per le colonne, rivestì i loro capitelli e fece le aste per le colonne.</p>
<p class="C38 V29">Il bronzo delle offerte ammontava a settanta talenti e a duemilaquattrocento sicli.</p>
<p class="C38 V30">E con questo egli fece le basi dell'ingresso della tenda di convegno, l'altare di bronzo con la sua griglia e tutti gli utensili dell'altare,</p>
<p class="C38 V31">le basi al cortile, le basi dell'ingresso del cortile, tutti i piuoli del tabernacolo e tutti i piuoli del recinto del cortile.</p>
<p class="C39 V1">Poi, con le stoffe di color violaceo, porporino e scarlatto, fece delle vesti ben lavorate per servire nel santuario, e fecero le vesti sacre per Aaronne, come l'Eterno aveva ordinato a Mosè.</p>
<p class="C39 V2">Egli fece l'efod d'oro e di filo violaceo, porporino e scarlatto, e di lino fino ritorto.</p>
<p class="C39 V3">E batterono l'oro in lamine e lo tagliarono in fili, per intesserlo nella stoffa violacea, porporina e scarlatta e nel lino fino: il lavoro di un abile artigiano.</p>
<p class="C39 V4">Gli fecero delle spalline unite insieme; così l'efod era tenuto insieme alle sue due estremità.</p>
<p class="C39 V5">E la cintura artisticamente lavorata che era sull'efod per fasciarlo era della stessa sua fattura: d'oro, di filo violaceo, porporino, scarlatto, e di lino fino ritorto, come l'Eterno aveva ordinato a Mosè.</p>
<p class="C39 V6">Poi lavorarono le pietre d'onice, che inserirono in castoni d'oro, e che incisero, come si incidono i sigilli, coi nomi dei figli d'Israele.</p>
<p class="C39 V7">Egli le mise quindi sulle spalline dell'efod, come pietre in ricordo per i figli d'Israele nel modo che l'Eterno aveva ordinato a Mosè.</p>
<p class="C39 V8">Poi fece il pettorale artisticamente lavorato, come il lavoro dell'efod: d'oro, di filo violaceo, porporino e scarlatto, e di lino fino ritorto.</p>
<p class="C39 V9">Il pettorale era quadrato; lo fecero piegato in due, lungo una spanna e largo una spanna, quando era piegato in due.</p>
<p class="C39 V10">E vi incastonarono quattro file di pietre; nella prima fila: un sardonio, un topazio e uno smeraldo;</p>
<p class="C39 V11">nella seconda fila: un rubino, uno zaffiro e un diamante;</p>
<p class="C39 V12">nella terza fila: un giacinto, un'agata e un'ametista;</p>
<p class="C39 V13">nella quarta fila: un grisolito, un onice e un diaspro. Queste pietre erano inserite nei loro castoni d'oro.</p>
<p class="C39 V14">Le pietre corrispondevano ai nomi dei figli d'Israele: dodici, secondo i loro nomi incisi come dei sigilli, ciascuna col nome di una delle dodici tribú.</p>
<p class="C39 V15">Sul pettorale fecero pure delle catenelle d'oro puro, intrecciate come cordoni.</p>
<p class="C39 V16">Fecero inoltre due castoni d'oro e due anelli d'oro, e misero i due anelli alle due estremità del pettorale.</p>
<p class="C39 V17">Poi fissarono i due cordoni d'oro ai due anelli, alle estremità del pettorale;</p>
<p class="C39 V18">fissarono quindi i due capi dei due cordoni ai due castoni e li misero sulle due spalline dell'efod, sul davanti.</p>
<p class="C39 V19">Fecero anche due anelli d'oro e li misero alle due estremità del pettorale, sul suo orlo, che è nella parte interna dell'efod</p>
<p class="C39 V20">Fecero due altri anelli d'oro e li misero alle due spalline dell'efod in basso, sul davanti, vicino al punto di giuntura, al di sopra della cintura artisticamente lavorata dell'efod.</p>
<p class="C39 V21">Legarono quindi il pettorale mediante i suoi anelli agli anelli dell'efod con un cordone violaceo, perché il pettorale fosse sopra la cintura artisticamente lavorata dell'efod, e non si staccasse dall'efod, come l'Eterno aveva ordinato a Mosè.</p>
<p class="C39 V22">Egli fece pure il mantello dell'efod, tutto di color violaceo, un lavoro di tessitore.</p>
<p class="C39 V23">Nel mezzo del mantello c'era un'apertura per passarvi il capo; tutt'intorno all'apertura vi era un orlo di tessuto lavorato, come l'apertura di una corazza, perché non si strappasse.</p>
<p class="C39 V24">Sull'orlo del mantello fecero delle melagrane di color violaceo, porporino e scarlatto, di filo ritorto.</p>
<p class="C39 V25">E fecero dei campanelli d'oro puro; e posero i campanelli in mezzo alle melagrane sull'orlo del mantello, tutt'intorno fra le melagrane;</p>
<p class="C39 V26">un campanello e una melagrana, un campanello e una melagrana, tutt'intorno, sull'orlo del mantello, per fare il servizio, come l'Eterno aveva ordinato a Mosè.</p>
<p class="C39 V27">Essi fecero pure le tuniche di lino fino; un lavoro di tessitore, per Aaronne e per i suoi figli,</p>
<p class="C39 V28">Il turbante di lino fino, l'ornamento dei copricapo di lino fino e i calzoni di lino fino ritorto,</p>
<p class="C39 V29">e la cintura di lino fino ritorto, di color violaceo porporino e scarlatto, un lavoro di ricamatore, come l'Eterno aveva ordinato a Mosè.</p>
<p class="C39 V30">Poi fecero la piastra del sacro diadema d'oro puro e vi incisero come sopra un sigillo: SANTITA' ALL'ETERNO.</p>
<p class="C39 V31">E fissarono ad essa un nastro violaceo per attaccarla in cima al turbante, come l'Eterno aveva ordinato a Mosè.</p>
<p class="C39 V32">Così fu finito tutto il lavoro del tabernacolo e della tenda di convegno. I figli d'Israele fecero secondo tutto ciò che l'Eterno aveva ordinato a Mosè; essi fecero così.</p>
<p class="C39 V33">Poi portarono a Mosè il tabernacolo, la tenda e tutti i suoi utensili, i suoi fermagli, le sue tavole, le sue traverse, le sue colonne e le sue basi,</p>
<p class="C39 V34">la copertura di pelli di montone tinte in rosso, la copertura di pelli di tasso e il velo della cortina,</p>
<p class="C39 V35">l'arca della testimonianza con le sue stanghe e il propiziatorio,</p>
<p class="C39 V36">la tavola con tutti i suoi utensili e il pane della presentazione,</p>
<p class="C39 V37">il candelabro d'oro puro con le sue lampade (le lampade disposte in ordine), tutti i suoi utensili e l'olio per la luce del candelabro,</p>
<p class="C39 V38">l'altare d'oro, l'olio dell'unzione, l'incenso profumato e la cortina per l'ingresso della tenda,</p>
<p class="C39 V39">l'altare di bronzo, la sua griglia di bronzo, le sue stanghe e tutti i suoi utensili, la conca con la sua base,</p>
<p class="C39 V40">i tendaggi del cortile, le sue colonne con le sue basi, la cortina per l'ingresso del cortile, i cordoni del cortile, i suoi piuoli e tutti gli utensili per il servizio del tabernacolo, per la tenda di convegno,</p>
<p class="C39 V41">le vesti ben lavorate per servire nel santuario, le vesti sacre per il sacerdote Aaronne e le vesti dei suoi figli per servire come sacerdoti.</p>
<p class="C39 V42">I figli d'Israele eseguirono tutto il lavoro, secondo tutto ciò che l'Eterno aveva ordinato a Mosè.</p>
<p class="C39 V43">Mosè esaminò quindi tutto il lavoro; ed ecco, essi l'avevano eseguito come l'Eterno aveva ordinato; essi l'avevano fatto così. Così Mosè li benedisse.</p>
<p class="C40 V1">Poi l'Eterno parlò a Mosè, dicendo:</p>
<p class="C40 V2">«Il primo giorno del primo mese erigerai il tabernacolo, la tenda di convegno.</p>
<p class="C40 V3">Vi collocherai l'arca della testimonianza e nasconderai l'arca con il velo.</p>
<p class="C40 V4">Vi porterai dentro la tavola e disporrai le cose che vi devono andare sopra; vi porterai pure il candelabro e accenderai le sue lampade.</p>
<p class="C40 V5">Collocherai l'altare d'oro per l'incenso davanti all'arca della testimonianza, e metterai la cortina all'ingresso del tabernacolo.</p>
<p class="C40 V6">Metterai l'altare degli olocausti davanti all'ingresso del tabernacolo, della tenda di convegno.</p>
<p class="C40 V7">Collocherai la conca fra la tenda di convegno e l'altare e vi metterai dentro dell'acqua.</p>
<p class="C40 V8">Disporrai i tendaggi del cortile tutt'intorno e metterai la cortina all'ingresso del cortile.</p>
<p class="C40 V9">Poi prenderai l'olio dell'unzione e ungerai il tabernacolo e tutto quello che vi si trova, e lo consacrerai con tutti i suoi utensili; e sarà santo.</p>
<p class="C40 V10">Ungerai pure l'altare degli olocausti e tutti i suoi utensili; consacrerai così l'altare e l'altare sarà santissimo.</p>
<p class="C40 V11">Ungerai anche la conca con la sua base e la consacrerai.</p>
<p class="C40 V12">Poi farai avvicinare Aaronne e i suoi figli all'ingresso della tenda di convegno e li laverai con acqua.</p>
<p class="C40 V13">Rivestirai Aaronne delle vesti sacre, lo ungerai e lo consacrerai, perché mi serva come sacerdote.</p>
<p class="C40 V14">Farai pure avvicinare i suoi figli e li rivestirai di tuniche,</p>
<p class="C40 V15">e li ungerai come avrai unto il loro padre, perché mi servino come sacerdoti; la loro unzione conferirà loro un sacerdozio perpetuo, di generazione in generazione».</p>
<p class="C40 V16">Mosè fece così; fece esattamente secondo tutto ciò che l'Eterno gli aveva ordinato.</p>
<p class="C40 V17">Così il primo giorno del primo mese del secondo anno, il tabernacolo fu eretto.</p>
<p class="C40 V18">Mosè eresse il tabernacolo, pose le sue basi, collocò le sue assi, mise le sue traverse e rizzò le sue colonne.</p>
<p class="C40 V19">Sopra il tabernacolo distese la tenda e al di sopra di questa pose la copertura della tenda, come l'Eterno aveva ordinato a Mosè.</p>
<p class="C40 V20">Poi prese la testimonianza e la pose dentro l'arca, mise le stanghe agli anelli dell'arca, e collocò il propiziatorio sull'arca;</p>
<p class="C40 V21">portò l'arca nel tabernacolo, sospese il velo della cortina e nascose così l'arca della testimonianza, come l'Eterno aveva ordinato a Mosè.</p>
<p class="C40 V22">Pose pure la tavola nella tenda di convegno, dal lato nord del tabernacolo, al di fuori del velo.</p>
<p class="C40 V23">Vi dispose sopra in ordine il pane davanti all'Eterno, come l'Eterno aveva ordinato a Mosè.</p>
<p class="C40 V24">Poi mise il candelabro nella tenda di convegno, di fronte alla tavola, dal lato sud del tabernacolo;</p>
<p class="C40 V25">e accese le lampade davanti all'Eterno, come l'Eterno aveva ordinato a Mosè.</p>
<p class="C40 V26">Poi mise l'altare d'oro nella tenda di convegno, davanti al velo,</p>
<p class="C40 V27">e su di esso bruciò l'incenso profumato, come l'Eterno aveva ordinato a Mosè.</p>
<p class="C40 V28">Mise pure la cortina all'ingresso del tabernacolo.</p>
<p class="C40 V29">Poi collocò l'altare degli olocausti all'ingresso del tabernacolo, della tenda di convegno, e su di esso offrì l'olocausto e l'oblazione, come l'Eterno aveva ordinato a Mosè.</p>
<p class="C40 V30">pose quindi la conca fra la tenda di convegno e l'altare e vi mise dentro dell'acqua per lavarsi.</p>
<p class="C40 V31">E con l'acqua di questa, Mosè, Aaronne e i suoi figli si lavarono le mani e i piedi;</p>
<p class="C40 V32">quando entravano nella tenda di convegno e quando si avvicinavano all'altare, si lavavano, come l'Eterno aveva ordinato a Mosè.</p>
<p class="C40 V33">Eresse pure il cortile attorno al tabernacolo e all'altare e mise la cortina all'ingresso del cortile. Così Mosè terminò il lavoro.</p>
<p class="C40 V34">Allora la nuvola coprì la tenda di convegno e la gloria dell'Eterno riempì il tabernacolo.</p>
<p class="C40 V35">E Mosè non potè entrare nella tenda di convegno, perché la nuvola vi si era posata sopra e la gloria dell'Eterno riempiva il tabernacolo.</p>
<p class="C40 V36">In tutti i loro spostamenti, quando la nuvola si alzava al di sopra del tabernacolo, i figli d'Israele partivano;</p>
<p class="C40 V37">ma se la nuvola non si alzava, non partivano fino al giorno che non si fosse alzata.</p>
<p class="C40 V38">poiché la nuvola dell'Eterno stava sul tabernacolo durante il giorno, e di notte su di esso stava un fuoco, davanti agli occhi di tutta la casa d'Israele, durante tutti i loro spostamenti.</p>
</div>
</div>
<div class="edizione RIVEDUTA">
<div class="libro Es">
<p class="CCAPITOLO VVERSO">TESTO</p>
<p class="C1 V1">Questi sono i nomi dei figli d'Israele che vennero in Egitto. Essi ci vennero con Giacobbe, ciascuno con la sua famiglia:</p>
<p class="C1 V2">Ruben, Simeone, Levi e Giuda;</p>
<p class="C1 V3">Issacar, Zabulon e Beniamino;</p>
<p class="C1 V4">Dan e Neftali, Gad e Ascer.</p>
<p class="C1 V5">Tutte le persone discendenti da Giacobbe erano settanta. Giuseppe era già in Egitto.</p>
<p class="C1 V6">Giuseppe morì, come morirono pure tutti i suoi fratelli e tutta quella generazione.</p>
<p class="C1 V7">I figli d'Israele furono fecondi, si moltiplicarono abbondantemente, divennero numerosi, molto potenti e il paese ne fu ripieno.</p>
<p class="C1 V8">Sorse sopra l'Egitto un nuovo re, che non aveva conosciuto Giuseppe.</p>
<p class="C1 V9">Egli disse al suo popolo: «Ecco, il popolo dei figli d'Israele è più numeroso e più potente di noi.</p>
<p class="C1 V10">Usiamo prudenza con esso, affinché non si moltiplichi e, in caso di guerra, non si unisca ai nostri nemici per combattere contro di noi e poi andarsene dal paese».</p>
<p class="C1 V11">Stabilirono dunque sopra Israele dei sorveglianti ai lavori, per opprimerlo con le loro angherie. Israele costruì al faraone le città che servivano da magazzini, Pitom e Ramses.</p>
<p class="C1 V12">Ma quanto più lo opprimevano, tanto più il popolo si moltiplicava e si estendeva; e gli Egiziani nutrirono avversione per i figli d'Israele.</p>
<p class="C1 V13">Così essi obbligarono i figli d'Israele a lavorare duramente.</p>
<p class="C1 V14">Amareggiarono la loro vita con una rigida schiavitù, adoperandoli nei lavori d'argilla e di mattoni e in ogni sorta di lavori nei campi. Imponevano loro tutti questi lavori con asprezza.</p>
<p class="C1 V15">Il re d'Egitto parlò anche alle levatrici ebree, delle quali una si chiamava Sifra e l'altra Pua, e disse:</p>
<p class="C1 V16">«Quando assisterete le donne ebree al tempo del parto, quando sono sulla sedia, se è un maschio, fatelo morire; se è una femmina, lasciatela vivere».</p>
<p class="C1 V17">Ma le levatrici temettero Dio, non fecero quello che il re d'Egitto aveva ordinato loro e lasciarono vivere anche i maschi.</p>
<p class="C1 V18">Allora il re d'Egitto chiamò le levatrici e disse loro: «Perché avete fatto questo e avete lasciato vivere i maschi?»</p>
<p class="C1 V19">Le levatrici risposero al faraone: «Le donne ebree non sono come le egiziane; esse sono vigorose e, prima che la levatrice arrivi da loro, hanno partorito».</p>
<p class="C1 V20">Dio fece del bene a quelle levatrici. Il popolo si moltiplicò e divenne molto potente.</p>
<p class="C1 V21">Poiché quelle levatrici avevano temuto Dio, egli fece prosperare le loro case.</p>
<p class="C1 V22">Allora il faraone diede quest'ordine al suo popolo: «Ogni maschio che nasce, gettatelo nel Fiume, ma lasciate vivere tutte le femmine».</p>
<p class="C2 V1">Un uomo della casa di Levi andò e prese in moglie una figlia di Levi.</p>
<p class="C2 V2">Questa donna concepì, partorì un figlio e, vedendo quanto era bello, lo tenne nascosto tre mesi.</p>
<p class="C2 V3">Quando non poté più tenerlo nascosto, prese un canestro fatto di giunchi, lo spalmò di bitume e di pece, vi pose dentro il bambino, e lo mise nel canneto sulla riva del Fiume.</p>
<p class="C2 V4">La sorella del bambino se ne stava a una certa distanza, per vedere quello che gli sarebbe successo.</p>
<p class="C2 V5">La figlia del faraone scese al Fiume per fare il bagno, e le sue ancelle passeggiavano lungo la riva del Fiume. Vide il canestro nel canneto e mandò la sua cameriera a prenderlo.</p>
<p class="C2 V6">Lo aprì e vide il bambino: ed ecco, il piccino piangeva; ne ebbe compassione e disse: «Questo è uno dei figli degli Ebrei».</p>
<p class="C2 V7">Allora la sorella del bambino disse alla figlia del faraone: «Devo andare a chiamarti una balia tra le donne ebree che allatti questo bambino?»</p>
<p class="C2 V8">La figlia del faraone le rispose: «Va' ». E la fanciulla andò a chiamare la madre del bambino.</p>
<p class="C2 V9">La figlia del faraone le disse: «Porta con te questo bambino, allattalo e io ti darò un salario». Quella donna prese il bambino e lo allattò.</p>
<p class="C2 V10">Quando il bambino fu cresciuto, lo portò dalla figlia del faraone; egli fu per lei come un figlio ed ella lo chiamò Mosè; «perché», disse: «io l'ho tirato fuori dalle acque».</p>
<p class="C2 V11">In quei giorni, Mosè, già diventato adulto, andò a trovare i suoi fratelli; notò i lavori di cui erano gravati e vide un Egiziano che percoteva uno degli Ebrei suoi fratelli.</p>
<p class="C2 V12">Egli volse lo sguardo di qua e di là e, visto che non c'era nessuno, uccise l'Egiziano e lo nascose nella sabbia.</p>
<p class="C2 V13">Il giorno seguente uscì, vide due Ebrei che litigavano e disse a quello che aveva torto: «Perché percuoti il tuo compagno?»</p>
<p class="C2 V14">Quello rispose: «Chi ti ha costituito principe e giudice sopra di noi? Vuoi forse uccidermi come uccidesti l'Egiziano?» Allora Mosè ebbe paura e disse: «Certo la cosa è nota».</p>
<p class="C2 V15">Quando il faraone udì il fatto, cercò di uccidere Mosè, ma Mosè fuggì dalla presenza del faraone, e si fermò nel paese di Madian e si mise seduto presso un pozzo.</p>
<p class="C2 V16">Il sacerdote di Madian aveva sette figlie. Esse andarono al pozzo ad attingere acqua per riempire gli abbeveratoi e abbeverare il gregge di loro padre.</p>
<p class="C2 V17">Ma sopraggiunsero i pastori e le scacciarono. Allora Mosè si alzò, prese la loro difesa e abbeverò il loro gregge.</p>
<p class="C2 V18">Quando esse giunsero da Reuel, loro padre, questi disse: «Come mai siete tornate così presto oggi?»</p>
<p class="C2 V19">Esse risposero: «Un Egiziano ci ha liberate dalle mani dei pastori, per di più ci ha attinto l'acqua e ha abbeverato il gregge».</p>
<p class="C2 V20">Egli disse alle figlie: «Dov'è? Perché avete lasciato là quell'uomo? Chiamatelo, ché venga a prendere del cibo».</p>
<p class="C2 V21">Mosè accettò di abitare da quell'uomo. Egli diede a Mosè sua figlia Sefora.</p>
<p class="C2 V22">Ella partorì un figlio che Mosè chiamò Ghersom; perché disse: «Abito in terra straniera».</p>
<p class="C2 V23">Durante quel tempo, che fu lungo, il re d'Egitto morì. I figli d'Israele gemevano a causa della schiavitù e alzavano delle grida; e le grida che la schiavitù strappava loro salirono a Dio.</p>
<p class="C2 V24">Dio udì i loro gemiti. Dio si ricordò del suo patto con Abraamo, con Isacco e con Giacobbe.</p>
<p class="C2 V25">Dio vide i figli d'Israele e ne ebbe compassione.</p>
<p class="C3 V1">Mosè pascolava il gregge di Ietro suo suocero, sacerdote di Madian, e, guidando il gregge oltre il deserto, giunse alla montagna di Dio, a Oreb.</p>
<p class="C3 V2">L'angelo del SIGNORE gli apparve in una fiamma di fuoco, in mezzo a un pruno. Mosè guardò, ed ecco il pruno era tutto in fiamme, ma non si consumava.</p>
<p class="C3 V3">Mosè disse: «Ora voglio andare da quella parte a vedere questa grande visione e come mai il pruno non si consuma!»</p>
<p class="C3 V4">Il SIGNORE vide che egli si era mosso per andare a vedere. Allora Dio lo chiamò di mezzo al pruno e disse: «Mosè! Mosè!» Ed egli rispose: «Eccomi».</p>
<p class="C3 V5">Dio disse: «Non ti avvicinare qua; togliti i calzari dai piedi, perché il luogo sul quale stai è suolo sacro».</p>
<p class="C3 V6">Poi aggiunse: «Io sono il Dio di tuo padre, il Dio d'Abraamo, il Dio d'Isacco e il Dio di Giacobbe». Mosè allora si nascose la faccia, perché aveva paura di guardare Dio.</p>
<p class="C3 V7">Il SIGNORE disse: «Ho visto, ho visto l'afflizione del mio popolo che è in Egitto e ho udito il grido che gli strappano i suoi oppressori; infatti conosco i suoi affanni.</p>
<p class="C3 V8">Sono sceso per liberarlo dalla mano degli Egiziani e per farlo salire da quel paese in un paese buono e spazioso, in un paese nel quale scorre il latte e il miele, nel luogo dove sono i Cananei, gli Ittiti, gli Amorei, i Ferezei, gli Ivvei, e i Gebusei.</p>
<p class="C3 V9">E ora, ecco, le grida dei figli d'Israele sono giunte a me; e ho anche visto l'oppressione con cui gli Egiziani li fanno soffrire.</p>
<p class="C3 V10">Or dunque va' ; io ti mando dal faraone perché tu faccia uscire dall'Egitto il mio popolo, i figli d'Israele».</p>
<p class="C3 V11">Mosè disse a Dio: «Chi sono io per andare dal faraone e far uscire dall'Egitto i figli d'Israele?»</p>
<p class="C3 V12">E Dio disse: «Va' , perché io sarò con te. Questo sarà il segno che sono io che ti ho mandato: quando avrai fatto uscire il popolo dall'Egitto, voi servirete Dio su questo monte».</p>
<p class="C3 V13">Mosè disse a Dio: «Ecco, quando sarò andato dai figli d'Israele e avrò detto loro: "Il Dio dei vostri padri mi ha mandato da voi", se essi dicono: "Qual è il suo nome?" che cosa risponderò loro?»</p>
<p class="C3 V14">Dio disse a Mosè: «Io sono colui che sono». Poi disse: «Dirai così ai figli d'Israele: "l'IO SONO mi ha mandato da voi"».</p>
<p class="C3 V15">Dio disse ancora a Mosè: «Dirai così ai figli d'Israele: "Il SIGNORE, il Dio dei vostri padri, il Dio d'Abraamo, il Dio d'Isacco e il Dio di Giacobbe mi ha mandato da voi". Tale è il mio nome in eterno; così sarò invocato di generazione in generazione.</p>
<p class="C3 V16">Va' , raduna gli anziani d'Israele e di' loro: "Il SIGNORE, il Dio dei vostri padri, il Dio d'Abraamo, d'Isacco e di Giacobbe mi è apparso, dicendo: Certo, io vi ho visitati, ho visto quello che vi fanno in Egitto</p>
<p class="C3 V17">e ho detto: Io vi farò uscire dall'Egitto, dove siete maltrattati, verso il paese dei Cananei, degli Ittiti, degli Amorei, dei Ferezei, degli Ivvei e dei Gebusei, in un paese nel quale scorre il latte e il miele".</p>
<p class="C3 V18">Essi ubbidiranno alla tua voce e tu, con gli anziani d'Israele, andrai dal re d'Egitto e gli direte: "Il SIGNORE, il Dio degli Ebrei, ci è venuto incontro; perciò lasciaci andare per tre giornate di cammino nel deserto, per offrire sacrifici al SIGNORE, nostro Dio".</p>
<p class="C3 V19">Io so che il re d'Egitto non vi concederà di andare, se non forzato da una mano potente.</p>
<p class="C3 V20">Io stenderò la mia mano e colpirò l'Egitto con tutti i miracoli che io farò in mezzo a esso; dopo questo, vi lascerà andare.</p>
<p class="C3 V21">Farò sì che questo popolo trovi favore presso gli Egiziani e, quando ve ne andrete, non ve ne andrete a mani vuote;</p>
<p class="C3 V22">ma ogni donna domanderà alla sua vicina e alla sua coinquilina degli oggetti d'argento, degli oggetti d'oro e dei vestiti. Voi li metterete addosso ai vostri figli e alle vostre figlie, e così spoglierete gli Egiziani».</p>
<p class="C4 V1"> Mosè rispose e disse: «Ma ecco, essi non mi crederanno e non ubbidiranno alla mia voce, perché diranno: "Il SIGNORE non ti è apparso"».</p>
<p class="C4 V2">Il SIGNORE gli disse: «Che cos'è quello che hai in mano?» Egli rispose: «Un bastone».</p>
<p class="C4 V3">Il SIGNORE disse: «Gettalo a terra». Egli lo gettò a terra ed esso diventò un serpente; Mosè fuggì davanti a quello.</p>
<p class="C4 V4">Allora il SIGNORE disse a Mosè: «Stendi la tua mano e prendilo per la coda». Egli stese la mano, lo prese ed esso ritornò un bastone nella sua mano.</p>
<p class="C4 V5">«Farai questo», disse il SIGNORE, «affinché credano che il SIGNORE, il Dio dei loro padri, il Dio d'Abraamo, il Dio d'Isacco e il Dio di Giacobbe ti è apparso».</p>
<p class="C4 V6">Il SIGNORE gli disse ancora: «Mettiti la mano nel petto». Egli si mise la mano nel petto; e, quando la tirò fuori, ecco che la mano era lebbrosa, bianca come la neve.</p>
<p class="C4 V7">Il SIGNORE gli disse: «Rimettiti la mano nel petto». Egli si rimise la mano nel petto; e, quando la tirò fuori, ecco che era ritornata come il resto della sua carne.</p>
<p class="C4 V8">«Avverrà», disse il SIGNORE, «che, se non ti crederanno e non daranno ascolto alla testimonianza del primo segno, crederanno a quella del secondo segno.</p>
<p class="C4 V9">Se non crederanno neppure a questi due segni e non ubbidiranno alla tua voce, tu prenderai dell'acqua del Fiume, la verserai sull'asciutto, e l'acqua che avrai presa dal Fiume diventerà sangue sull'asciutto».</p>
<p class="C4 V10">Mosè disse al SIGNORE: «Ahimé, Signore, io non sono un oratore; non lo ero in passato e non lo sono da quando tu hai parlato al tuo servo; poiché io sono lento di parola e di lingua».</p>
<p class="C4 V11">Il SIGNORE gli disse: «Chi ha fatto la bocca dell'uomo? chi rende muto o sordo o veggente o cieco? non sono io, il SIGNORE?</p>
<p class="C4 V12">Ora dunque va' , io sarò con la tua bocca e t'insegnerò quello che dovrai dire».</p>
<p class="C4 V13">Mosè disse: «Ti prego, Signore, manda il tuo messaggio per mezzo di chi vorrai!»</p>
<p class="C4 V14">Allora l'ira del SIGNORE si accese contro Mosè ed egli disse: «Non c'è Aaronne tuo fratello, il Levita? Io so che parla bene. E, per l'appunto, egli esce a incontrarti; e, quando ti vedrà, si rallegrerà in cuor suo.</p>
<p class="C4 V15">Tu gli parlerai e gli metterai le parole in bocca. Io sarò con la tua bocca e con la sua bocca e vi insegnerò quello che dovrete fare.</p>
<p class="C4 V16">Egli parlerà per te al popolo; così ti servirà da bocca e tu sarai per lui come Dio.</p>
<p class="C4 V17">Ora prendi in mano questo bastone con il quale farai i prodigi».</p>
<p class="C4 V18">Allora Mosè se ne andò, tornò da Ietro suo suocero e gli disse: «Lascia che io vada e ritorni dai miei fratelli che sono in Egitto, e veda se sono ancora vivi». Ietro disse a Mosè: «Va' in pace».</p>
<p class="C4 V19">Il SIGNORE disse a Mosè in Madian: «Va' , torna in Egitto, perché tutti quelli che cercavano di toglierti la vita sono morti».</p>
<p class="C4 V20">Mosè dunque prese sua moglie e i suoi figli, li mise su un asino e tornò nel paese d'Egitto. Mosè prese nella sua mano anche il bastone di Dio.</p>
<p class="C4 V21">Il SIGNORE disse a Mosè: «Quando sarai tornato in Egitto, avrai cura di fare davanti al faraone tutti i prodigi che ti ho dato potere di compiere; ma io gli indurerò il cuore ed egli non lascerà partire il popolo.</p>
<p class="C4 V22"> Tu dirai al faraone: "Così dice il SIGNORE: Israele è mio figlio, il mio primogenito,</p>
<p class="C4 V23"> e io ti dico: «Lascia andare mio figlio, perché mi serva»; se tu rifiuti di lasciarlo andare, ecco, io ucciderò tuo figlio, il tuo primogenito"».</p>
<p class="C4 V24">Mentre Mosè era in viaggio, il SIGNORE gli venne incontro nel luogo dov'egli pernottava, e cercò di farlo morire.</p>
<p class="C4 V25">Allora Sefora prese una selce tagliente, recise il prepuzio di suo figlio e con quello toccò i piedi di Mosè, dicendo: «Tu sei per me uno sposo di sangue!»</p>
<p class="C4 V26">Allora il SIGNORE lo lasciò. Lei aveva detto: «Sposo di sangue!», a causa della circoncisione.</p>
<p class="C4 V27">Il SIGNORE disse ad Aaronne: «Va' nel deserto incontro a Mosè». Egli andò, lo incontrò al monte di Dio e lo baciò.</p>
<p class="C4 V28">Mosè riferì ad Aaronne tutte le parole che il SIGNORE lo aveva incaricato di dire, e tutti i prodigi che gli aveva ordinato di fare.</p>
<p class="C4 V29">Mosè e Aaronne dunque andarono e radunarono tutti gli anziani degli Israeliti.</p>
<p class="C4 V30">Aaronne riferì tutte le parole che il SIGNORE aveva detto a Mosè e fece i prodigi in presenza del popolo.</p>
<p class="C4 V31">Il popolo prestò loro fede. Essi compresero che il SIGNORE aveva visitato i figli d'Israele e aveva visto la loro afflizione, e s'inchinarono e adorarono.</p>
<p class="C5 V1">Dopo questo, Mosè e Aaronne andarono dal faraone e gli dissero: «Così dice il SIGNORE, il Dio d'Israele: "Lascia andare il mio popolo, perché mi celebri una festa nel deserto"».</p>
<p class="C5 V2">Ma il faraone rispose: «Chi è il SIGNORE che io debba ubbidire alla sua voce e lasciare andare Israele? Io non conosco il SIGNORE e non lascerò affatto andare Israele».</p>
<p class="C5 V3">Essi dissero: «Il Dio degli Ebrei si è presentato a noi; lasciaci andare per tre giornate di cammino nel deserto, per offrire sacrifici al SIGNORE, nostro Dio, affinché egli non ci colpisca con la peste o con la spada».</p>
<p class="C5 V4">Allora il re d'Egitto disse loro: «Mosè e Aaronne, perché distraete il popolo dai suoi lavori? Andate a fare quello che vi è imposto!»</p>
<p class="C5 V5">Il faraone disse: «Ecco, ora il popolo è numeroso nel paese e voi gli fate interrompere i lavori che gli sono imposti».</p>
<p class="C5 V6">Perciò quello stesso giorno il faraone diede quest'ordine agli ispettori del popolo e ai suoi sorveglianti:</p>
<p class="C5 V7">«Voi non darete più, come prima, la paglia al popolo per fare i mattoni; vadano essi a raccogliersi la paglia!</p>
<p class="C5 V8">Comunque imponete loro la stessa quantità di mattoni di prima, senza diminuzione; perché sono dei pigri; perciò gridano, dicendo: "Andiamo a offrire sacrifici al nostro Dio"!</p>
<p class="C5 V9">Questa gente sia caricata di lavoro e si occupi di quello, senza badare a parole bugiarde».</p>
<p class="C5 V10"> Allora gli ispettori del popolo e i sorveglianti uscirono e dissero al popolo: «Così dice il faraone: "Io non vi darò più paglia.</p>
<p class="C5 V11"> Andate voi a procurarvi la paglia dove ne potete trovare, ma la vostra produzione non sarà ridotta per nulla"».</p>
<p class="C5 V12">Così il popolo si sparse per tutto il paese d'Egitto, per raccogliere della stoppia da usare come paglia.</p>
<p class="C5 V13">Gli ispettori li sollecitavano dicendo: «Completate il vostro quantitativo giornaliero, come quando c'era la paglia!»</p>
<p class="C5 V14">I sorveglianti degli Israeliti, che gli ispettori del faraone avevano preposti, furono percossi. Fu loro detto: «Perché non avete portato a termine il vostro compito di fabbricare mattoni anche ieri e oggi, come prima?»</p>
<p class="C5 V15">Allora i sorveglianti dei figli d'Israele vennero a lagnarsi dal faraone, dicendo: «Perché tratti così i tuoi servi?</p>
<p class="C5 V16"> Non date più paglia ai vostri servi e ci dite: "Fate dei mattoni!" Ecco, i tuoi servi vengono percossi e il tuo popolo è considerato come colpevole!»</p>
<p class="C5 V17"> Egli rispose: «Siete dei pigri! Siete dei pigri! Per questo dite: "Andiamo a offrire sacrifici al SIGNORE".</p>
<p class="C5 V18">Ora, andate e lavorate! Non vi si darà più paglia e fornirete la quantità di mattoni prescritta».</p>
<p class="C5 V19">I sorveglianti dei figli d'Israele si videro ridotti a mal partito, perché si diceva loro: «Non diminuite per nulla il numero dei mattoni impostovi giorno per giorno».</p>
<p class="C5 V20">Uscendo dal faraone, incontrarono Mosè e Aaronne, che stavano ad aspettarli,</p>
<p class="C5 V21">e dissero loro: «Il SIGNORE volga il suo sguardo su di voi e giudichi! poiché ci avete messi in cattiva luce davanti al faraone e davanti ai suoi servi e avete messo nella loro mano una spada per ucciderci».</p>
<p class="C5 V22">Allora Mosè tornò dal SIGNORE e disse: «Signore, perché hai fatto del male a questo popolo? Perché dunque mi hai mandato?</p>
<p class="C5 V23">Infatti, da quando sono andato dal faraone per parlargli in tuo nome, egli ha maltrattato questo popolo e tu non hai affatto liberato il tuo popolo».</p>
<p class="C6 V1">Il SIGNORE disse a Mosè: «Ora vedrai quello che farò al faraone; perché, forzato da una mano potente, li lascerà andare: anzi, forzato da una mano potente, li scaccerà dal suo paese».</p>
<p class="C6 V2">Dio parlò a Mosè e gli disse: «Io sono il SIGNORE.</p>
<p class="C6 V3">Io apparvi ad Abraamo, a Isacco e a Giacobbe, come il Dio onnipotente; ma non fui conosciuto da loro con il mio nome di SIGNORE.</p>
<p class="C6 V4">Stabilii pure il mio patto con loro, per dar loro il paese di Canaan, il paese nel quale soggiornavano come forestieri.</p>
<p class="C6 V5">Ho anche udito i gemiti dei figli d'Israele che gli Egiziani tengono in schiavitù e mi sono ricordato del mio patto.</p>
<p class="C6 V6">Perciò, di' ai figli d'Israele: "Io sono il SIGNORE; vi sottrarrò ai duri lavori di cui vi gravano gli Egiziani, vi libererò dalla loro schiavitù e vi salverò con braccio steso e con grandi atti di giudizio.</p>
<p class="C6 V7">Vi prenderò come mio popolo, sarò vostro Dio e voi conoscerete che io sono il SIGNORE, il vostro Dio, che vi sottrae ai duri lavori impostivi dagli Egiziani.</p>
<p class="C6 V8"> Vi farò entrare nel paese che giurai di dare ad Abraamo, a Isacco e a Giacobbe. Io ve lo darò in possesso; io sono il SIGNORE"».</p>
<p class="C6 V9">Mosè parlò così ai figli d'Israele; ma essi non diedero ascolto a Mosè a causa dell'angoscia del loro spirito e della loro dura schiavitù.</p>
<p class="C6 V10">Il SIGNORE parlò a Mosè, e disse:</p>
<p class="C6 V11">«Va' , parla al faraone re d'Egitto, perché egli lasci uscire i figli d'Israele dal suo paese».</p>
<p class="C6 V12">Ma Mosè parlò in presenza del SIGNORE, dicendo: «Ecco, i figli d'Israele non mi hanno dato ascolto; come vorrà darmi ascolto il faraone, dato che io non so parlare?»</p>
<p class="C6 V13">Il SIGNORE parlò a Mosè e ad Aaronne e comandò loro di andare dai figli d'Israele e dal faraone, re d'Egitto, per far uscire i figli d'Israele dal paese d'Egitto.</p>
<p class="C6 V14">Questi sono i capi delle loro famiglie. Figli di Ruben, primogenito d'Israele: Chenoc e Pallu, Chesron e Carmi. Queste sono le famiglie dei Rubeniti.</p>
<p class="C6 V15">Figli di Simeone: Iemuel, Iamin, Oad, Iachin, Socar e Saul, figlio della Cananea. Queste sono le famiglie dei Simeoniti.</p>
<p class="C6 V16">Questi sono i nomi dei figli di Levi, secondo le loro generazioni: Gherson, Cheat e Merari. Gli anni della vita di Levi furono centotrentasette.</p>
<p class="C6 V17">Figli di Gherson: Libni e Simei, con le loro diverse famiglie.</p>
<p class="C6 V18">Figli di Cheat: Amram, Isar, Ebron, Uziel. Gli anni della vita di Cheat furono centotrentatré.</p>
<p class="C6 V19">Figli di Merari: Mali e Musi. Queste sono le famiglie dei Leviti, secondo le loro generazioni.</p>
<p class="C6 V20">Amram prese per moglie Iochebed sua zia; ella gli partorì Aaronne e Mosè. Gli anni della vita di Amram furono centotrentasette.</p>
<p class="C6 V21">Figli di Isar: Core, Nefeg e Zicri.</p>
<p class="C6 V22">Figli di Uziel: Misael, Elsafan e Sitri.</p>
<p class="C6 V23">Aaronne prese per moglie Eliseba, figlia di Amminadab, sorella di Naason. Lei gli partorì Nadab, Abiu, Eleazar e Itamar.</p>
<p class="C6 V24">Figli di Core: Assir, Elcana e Abiasaf. Queste sono le famiglie dei Coriti.</p>
<p class="C6 V25">Eleazar, figlio d'Aaronne, prese per moglie una delle figlie di Putiel ed ella gli partorì Fineas. Questi sono i capi delle famiglie dei Leviti nei loro diversi rami.</p>
<p class="C6 V26">Questi sono quell'Aaronne e quel Mosè ai quali il SIGNORE disse: «Fate uscire i figli d'Israele dal paese d'Egitto, inquadrati nelle loro schiere».</p>
<p class="C6 V27">Essi sono quelli che parlarono al faraone, re d'Egitto, per far uscire i figli d'Israele dall'Egitto: sono quel Mosè e quell'Aaronne.</p>
<p class="C6 V28">Quando il SIGNORE parlò a Mosè nel paese d'Egitto,</p>
<p class="C6 V29">il SIGNORE gli disse: «Io sono il SIGNORE; di' al faraone, re d'Egitto, tutto quel che dico a te».</p>
<p class="C6 V30">Mosè rispose, in presenza del SIGNORE: «Ecco, io non so parlare; come vorrà darmi ascolto il faraone?»</p>
<p class="C7 V1">Il SIGNORE disse a Mosè: «Vedi, io ti ho stabilito come Dio per il faraone e tuo fratello Aaronne sarà il tuo profeta.</p>
<p class="C7 V2">Tu dirai tutto quello che ti ordinerò e tuo fratello Aaronne parlerà al faraone, perché lasci partire i figli d'Israele dal suo paese.</p>
<p class="C7 V3">Ma io indurerò il cuore del faraone e moltiplicherò i miei segni e i miei prodigi nel paese d'Egitto.</p>
<p class="C7 V4">Il faraone non vi darà ascolto e io metterò la mia mano sull'Egitto; farò uscire dal paese d'Egitto le mie schiere, il mio popolo, i figli d'Israele, mediante grandi atti di giudizio.</p>
<p class="C7 V5">Gli Egiziani sapranno che io sono il SIGNORE quando avrò steso la mia mano sull'Egitto e avrò fatto uscire i figli d'Israele di mezzo a loro».</p>
<p class="C7 V6">Mosè e Aaronne fecero così; fecero come il SIGNORE aveva loro ordinato.</p>
<p class="C7 V7">Or Mosè aveva ottant'anni e Aaronne ottantatré quando parlarono al faraone.</p>
<p class="C7 V8">Il SIGNORE disse a Mosè e ad Aaronne:</p>
<p class="C7 V9"> «Quando il faraone vi parlerà e vi dirà: "Fate un prodigio!" tu dirai ad Aaronne: "Prendi il tuo bastone, gettalo davanti al faraone"; esso diventerà un serpente».</p>
<p class="C7 V10">Mosè e Aaronne andarono dunque dal faraone e fecero come il SIGNORE aveva ordinato. Aaronne gettò il suo bastone davanti al faraone e davanti ai suoi servitori e quello diventò un serpente.</p>
<p class="C7 V11">Il faraone a sua volta chiamò i sapienti e gli incantatori; e i maghi d'Egitto fecero anch'essi la stessa cosa, con le loro arti occulte.</p>
<p class="C7 V12">Ognuno di essi gettò il suo bastone e i bastoni divennero serpenti; ma il bastone d'Aaronne inghiottì i loro bastoni.</p>
<p class="C7 V13">E il cuore del faraone si indurì: non diede ascolto a Mosè e ad Aaronne, come il SIGNORE aveva detto.</p>
<p class="C7 V14">Il SIGNORE disse a Mosè: «Il cuore del faraone è ostinato,</p>
<p class="C7 V15">egli rifiuta di lasciare andare il popolo. Va' dal faraone domani mattina; ecco, egli uscirà per andare verso l'acqua; tu, aspettalo sulla riva del Fiume, prendi in mano il bastone che è stato mutato in serpente</p>
<p class="C7 V16"> e digli: "Il SIGNORE, il Dio degli Ebrei, mi ha mandato da te per dirti: Lascia andare il mio popolo perché mi serva nel deserto; ecco, fino ad ora tu non hai ubbidito.</p>
<p class="C7 V17">Così dice il SIGNORE: Da questo saprai che io sono il SIGNORE; ecco, io percoterò col bastone che ho in mano le acque che sono nel Fiume, ed esse saranno cambiate in sangue.</p>
<p class="C7 V18">I pesci che sono nel Fiume moriranno, il Fiume sarà inquinato e gli Egiziani non potranno più bere l'acqua del Fiume"».</p>
<p class="C7 V19">Il SIGNORE disse a Mosè: «Di' ad Aaronne: "Prendi il tuo bastone e stendi la tua mano sulle acque dell'Egitto, sui loro fiumi, sui loro canali, sui loro stagni e sopra ogni raccolta d'acqua"; essi diventeranno sangue. Vi sarà sangue in tutto il paese d'Egitto, perfino nei recipienti di legno e nei recipienti di pietra».</p>
<p class="C7 V20">Mosè e Aaronne fecero come il SIGNORE aveva ordinato. Aaronne alzò il bastone, percosse le acque che erano nel Fiume sotto gli occhi del faraone e sotto gli occhi dei suoi servitori; e tutte le acque che erano nel Fiume furono cambiate in sangue.</p>
<p class="C7 V21">I pesci che erano nel Fiume morirono e il Fiume fu inquinato, tanto che gli Egiziani non potevano più bere l'acqua del Fiume. Vi fu sangue in tutto il paese d'Egitto.</p>
<p class="C7 V22">Ma i maghi d'Egitto fecero la stessa cosa con le loro arti occulte, e il cuore del faraone si indurì: egli non diede ascolto a Mosè e ad Aaronne, come il SIGNORE aveva predetto.</p>
<p class="C7 V23">Il faraone volse loro le spalle, se ne andò a casa sua e non fece nessun caso nemmeno di questo.</p>
<p class="C7 V24">Tutti gli Egiziani fecero degli scavi nei pressi del Fiume per trovare dell'acqua da bere, perché non potevano bere l'acqua del Fiume.</p>
<p class="C7 V25">Passarono sette interi giorni, dopo che il SIGNORE ebbe percosso il Fiume.</p>
<p class="C8 V1">Poi il SIGNORE disse a Mosè: «Va' dal faraone e digli: "Così dice il SIGNORE: Lascia andare il mio popolo perché mi serva.</p>
<p class="C8 V2">Se rifiuti di lasciarlo andare, ecco, io colpirò tutta l'estensione del tuo paese col flagello delle rane.</p>
<p class="C8 V3">Il Fiume brulicherà di rane, che saliranno ed entreranno nella tua casa, nella camera dove dormi, sul tuo letto, nelle case dei tuoi servitori, in mezzo al tuo popolo, nei tuoi forni e nelle tue madie.</p>
<p class="C8 V4">Le rane saliranno contro di te, contro il tuo popolo e contro tutti i tuoi servitori"».</p>
<p class="C8 V5">Il SIGNORE disse a Mosè: «Di' ad Aaronne: "Stendi la tua mano con il bastone sui fiumi, sui canali, sugli stagni e fa' salire le rane sul paese d'Egitto"».</p>
<p class="C8 V6">Allora Aaronne stese la sua mano sulle acque d'Egitto e le rane salirono e coprirono il paese d'Egitto.</p>
<p class="C8 V7">Ma i maghi fecero lo stesso con le loro arti occulte e fecero salire le rane sul paese d'Egitto.</p>
<p class="C8 V8">Allora il faraone chiamò Mosè e Aaronne e disse loro: «Pregate il SIGNORE perché allontani le rane da me e dal mio popolo e io lascerò andare il popolo, perché offra sacrifici al SIGNORE».</p>
<p class="C8 V9">Mosè disse al faraone: «Fammi l'onore di dirmi per quando io devo chiedere, nelle mie suppliche per te, per i tuoi servitori e per il tuo popolo, che vengano sterminate le rane intorno a te e nelle tue case, in modo che ne rimangano soltanto nel Fiume».</p>
<p class="C8 V10">Egli rispose: «Per domani». E Mosè disse: «Sarà fatto come tu dici, affinché tu sappia che non c'è nessuno pari al SIGNORE, che è il nostro Dio.</p>
<p class="C8 V11">Le rane si allontaneranno da te, dalle tue case, dai tuoi servitori e dal tuo popolo; non ne rimarranno che nel Fiume».</p>
<p class="C8 V12">Mosè e Aaronne si allontanarono dal faraone; Mosè implorò il SIGNORE circa le rane che aveva inviate contro il faraone.</p>
<p class="C8 V13">Il SIGNORE fece quello che Mosè aveva domandato e le rane morirono nelle case, nei cortili e nei campi.</p>
<p class="C8 V14">Le radunarono a mucchi e il paese ne fu inquinato.</p>
<p class="C8 V15">Ma quando il faraone vide che c'era un po' di respiro si ostinò in cuor suo e non diede ascolto a Mosè e ad Aaronne, come il SIGNORE aveva detto.</p>
<p class="C8 V16">Quindi il SIGNORE disse a Mosè: «Di' ad Aaronne: "Stendi il tuo bastone, percuoti la polvere della terra ed essa diventerà zanzare per tutto il paese d'Egitto"».</p>
<p class="C8 V17">Essi fecero così. Aaronne stese il braccio con il suo bastone, percosse la polvere della terra e ne vennero delle zanzare sugli uomini e sugli animali. Tutta la polvere della terra diventò zanzare per tutto il paese d'Egitto.</p>
<p class="C8 V18">I maghi cercarono di fare la stessa cosa con le loro arti occulte per produrre le zanzare, ma non poterono. Le zanzare infierivano sugli uomini e sugli animali.</p>
<p class="C8 V19">Allora i maghi dissero al faraone: «Questo è il dito di Dio». Ma il cuore del faraone si indurì e non diede ascolto a Mosè e ad Aaronne, come il SIGNORE aveva detto.</p>
<p class="C8 V20">Poi il SIGNORE disse a Mosè: «Àlzati di buon mattino e presèntati al faraone. Egli uscirà per andare verso l'acqua. Tu gli dirai: "Così dice il SIGNORE: Lascia andare il mio popolo, perché mi serva.</p>
<p class="C8 V21">Perché se non lasci andare il mio popolo, io manderò su di te, sui tuoi servitori, sul tuo popolo e nelle tue case, le mosche velenose. Le case degli Egiziani saranno piene di mosche velenose e il suolo su cui stanno ne sarà coperto.</p>
<p class="C8 V22">Ma in quel giorno io risparmierò la terra di Goscen, dove abita il mio popolo; lì non ci saranno mosche, affinché tu sappia che io, il SIGNORE, sono in mezzo al paese.</p>
<p class="C8 V23">Io farò distinzione tra il mio popolo e il tuo popolo. Domani avverrà questo miracolo"».</p>
<p class="C8 V24">Il SIGNORE fece così: vennero grandi sciami di mosche velenose in casa del faraone, nelle case dei suoi servitori e in tutto il paese d'Egitto. La terra fu devastata dalle mosche velenose.</p>
<p class="C8 V25">Il faraone chiamò Mosè e Aaronne e disse: «Andate, offrite sacrifici al vostro Dio nel paese».</p>
<p class="C8 V26">Ma Mosè rispose: «Non si può far così; perché offriremmo al SIGNORE, al nostro Dio, dei sacrifici che sono un abominio per gli Egiziani. Ecco, se offrissimo sotto i loro occhi dei sacrifici che sono un abominio per gli Egiziani, essi ci lapiderebbero!</p>
<p class="C8 V27">Andremo per tre giornate di cammino nel deserto e offriremo sacrifici al SIGNORE nostro Dio, come egli ci ordinerà».</p>
<p class="C8 V28">Allora il faraone disse: «Io vi lascerò andare, perché offriate sacrifici al SIGNORE vostro Dio, nel deserto; soltanto, non andate troppo lontano; pregate per me».</p>
<p class="C8 V29">Mosè disse: «Ecco, io esco dalla tua presenza, pregherò il SIGNORE e domani le mosche si allontaneranno dal faraone, dai suoi servitori e dal suo popolo. Però il faraone non si faccia più beffe di noi, impedendo al popolo di andare a offrire sacrifici al SIGNORE».</p>
<p class="C8 V30">Mosè uscì dalla presenza del faraone e pregò il SIGNORE.</p>
<p class="C8 V31">Il SIGNORE fece quello che Mosè domandava e allontanò le mosche velenose dal faraone, dai suoi servitori e dal suo popolo; non ne restò neppure una.</p>
<p class="C8 V32">Ma anche questa volta il faraone si ostinò in cuor suo e non lasciò andare il popolo.</p>
<p class="C9 V1">Allora il SIGNORE disse a Mosè: «Va' dal faraone e digli: "Così dice il SIGNORE, il Dio degli Ebrei: «Lascia andare il mio popolo, perché mi serva».</p>
<p class="C9 V2">Se tu rifiuti di lasciarlo andare e lo trattieni ancora,</p>
<p class="C9 V3">la mano del SIGNORE sarà sul tuo bestiame che è nei campi, sui cavalli, sugli asini, sui cammelli, sui buoi e sulle pecore; ci sarà una tremenda mortalità.</p>
<p class="C9 V4">Però il SIGNORE farà distinzione tra il bestiame d'Israele e il bestiame d'Egitto; nulla morirà di tutto quello che appartiene ai figli d'Israele"».</p>
<p class="C9 V5">Il SIGNORE fissò un termine, dicendo: «Domani il SIGNORE farà questo nel paese».</p>
<p class="C9 V6">L'indomani il SIGNORE lo fece e tutto il bestiame d'Egitto morì; ma del bestiame dei figli d'Israele non morì neppure un capo.</p>
<p class="C9 V7">Il faraone mandò a vedere, ed ecco che neppure un capo del bestiame degli Israeliti era morto. Ma il cuore del faraone rimase ostinato ed egli non lasciò andare il popolo.</p>
<p class="C9 V8">Il SIGNORE disse a Mosè e ad Aaronne: «Prendete delle manciate di fuliggine di fornace e Mosè la getti verso il cielo, sotto gli occhi del faraone.</p>
<p class="C9 V9">Essa diventerà una polvere che coprirà tutto il paese d'Egitto e produrrà ulceri che si trasformeranno in pustole sulle persone e sugli animali in tutto il paese d'Egitto».</p>
<p class="C9 V10">Essi presero dunque della fuliggine di fornace e si presentarono al faraone; Mosè la gettò verso il cielo ed essa produsse ulceri che si trasformarono in pustole sulle persone e sugli animali.</p>
<p class="C9 V11">I maghi non poterono presentarsi davanti a Mosè, a causa delle ulceri, perché le ulceri erano sui maghi come su tutti gli Egiziani.</p>
<p class="C9 V12">Ma il SIGNORE indurì il cuore del faraone e questi non diede ascolto a Mosè e ad Aaronne, come il SIGNORE aveva detto a Mosè.</p>
<p class="C9 V13"> Poi il SIGNORE disse a Mosè: «Àlzatidi buon mattino, presentati al faraone e digli: "Così dice il SIGNORE, il Dio degli Ebrei: Lascia andare il mio popolo, perché mi serva;</p>
<p class="C9 V14">poiché questa volta manderò tutte le mie piaghe sul tuo cuore, sui tuoi servitori e sul tuo popolo, affinché tu sappia che nessuno è come me su tutta la terra.</p>
<p class="C9 V15">Perché se io avessi steso la mia mano e avessi percosso di peste te e il tuo popolo, tu saresti stato sterminato dalla terra.</p>
<p class="C9 V16">Invece io ti ho lasciato vivere per questo: per mostrarti la mia potenza e perché il mio nome sia proclamato su tutta la terra.</p>
<p class="C9 V17">Ti opponi ancora al mio popolo per non lasciarlo andare?</p>
<p class="C9 V18">Ecco, domani verso quest'ora, io farò cadere una grandine così forte che non ce ne fu mai di simile in Egitto, dal giorno della sua fondazione, fino ad oggi.</p>
<p class="C9 V19">Or dunque, fa' mettere al riparo il tuo bestiame e tutto quello che hai nei campi. La grandine cadrà su tutta la gente, su tutti gli animali, che si troveranno nei campi e che non saranno stati raccolti in casa, ed essi moriranno"».</p>
<p class="C9 V20">Tra i servitori del faraone, quelli che temettero la parola del SIGNORE fecero rifugiare nelle case i loro servi e il loro bestiame,</p>
<p class="C9 V21">ma quelli che non tennero conto della parola del SIGNORE lasciarono i loro servi e il loro bestiame nei campi.</p>
<p class="C9 V22">Il SIGNORE disse a Mosè: «Stendi la tua mano verso il cielo e cada grandine su tutto il paese d'Egitto, sulla gente, sugli animali e sopra ogni erba dei campi, nel paese d'Egitto».</p>
<p class="C9 V23">Mosè stese il suo bastone verso il cielo e il SIGNORE mandò tuoni e grandine, e un fuoco si avventò sulla terra; il SIGNORE fece piovere grandine sul paese d'Egitto.</p>
<p class="C9 V24">Così ci fu grandine e il fuoco guizzava continuamente in mezzo alla grandine; la grandine fu così forte, come non ce n'era stata di simile in tutto il paese d'Egitto, da quando era diventato nazione.</p>
<p class="C9 V25">La grandine percosse, in tutto il paese d'Egitto, tutto quello che era nei campi: uomini e bestie; la grandine percosse ogni erba dei campi e fracassò ogni albero della campagna.</p>
<p class="C9 V26">Solamente nella terra di Goscen, dov'erano i figli d'Israele, non cadde grandine.</p>
<p class="C9 V27">Allora il faraone mandò a chiamare Mosè e Aaronne e disse loro: «Questa volta io ho peccato; il SIGNORE è giusto, mentre io e il mio popolo siamo colpevoli.</p>
<p class="C9 V28">Pregate il SIGNORE perché cessino questi grandi tuoni e la grandine. Io vi lascerò andare e non sarete più trattenuti».</p>
<p class="C9 V29">Mosè gli disse: «Quando uscirò dalla città, tenderò le mani verso il SIGNORE; i tuoni cesseranno e non ci sarà più grandine, affinché tu sappia che la terra è del SIGNORE.</p>
<p class="C9 V30">Ma quanto a te e ai tuoi servitori io so che ancora non temerete Dio il SIGNORE».</p>
<p class="C9 V31">Ora il lino e l'orzo erano stati colpiti, perché l'orzo era in spiga e il lino in fiore;</p>
<p class="C9 V32">ma il grano e la spelta non furono colpiti, perché tardivi.</p>
<p class="C9 V33">Mosè dunque, lasciato il faraone, uscì dalla città, tese le mani verso il SIGNORE e i tuoni e la grandine cessarono e non cadde più pioggia sulla terra.</p>
<p class="C9 V34">Quando il faraone vide che la pioggia, la grandine e i tuoni erano cessati, continuò a peccare, si ostinò in cuor suo, lui e i suoi servitori.</p>
<p class="C9 V35">Il cuore del faraone si indurì ed egli non lasciò andare i figli d'Israele, come il SIGNORE aveva detto per bocca di Mosè.</p>
<p class="C10 V1">Allora il SIGNORE disse a Mosè: «Va' dal faraone; poiché io ho reso ostinato il suo cuore e il cuore dei suoi servitori, per fare in mezzo a loro i segni che vedrai,</p>
<p class="C10 V2">e perché tu possa raccontare ai tuoi figli e ai figli dei tuoi figli quello che ho operato in Egitto e i segni che ho fatti in mezzo a loro. Così saprete che io sono il SIGNORE».</p>
<p class="C10 V3"> Mosè e Aaronne andarono dunque dal faraone e gli dissero: «Così dice il SIGNORE, il Dio degli Ebrei: "Fino a quando rifiuterai di umiliarti davanti a me? Lascia andare il mio popolo perché mi serva.</p>
<p class="C10 V4">Se tu rifiuti di lasciar andare il mio popolo, domani farò venire le cavallette su tutto il tuo paese.</p>
<p class="C10 V5">Esse copriranno la superficie del paese e non si potrà vedere il suolo; divoreranno il resto che è scampato, ciò che è stato lasciato dalla grandine e divoreranno ogni albero che cresce nei campi.</p>
<p class="C10 V6"> Riempiranno le tue case, le case di tutti i tuoi servitori e le case di tutti gli Egiziani, come né i tuoi padri né i padri dei tuoi padri videro mai, dal giorno che furono sulla terra, fino ad oggi"». Detto questo, voltò le spalle e uscì dalla presenza del faraone.</p>
<p class="C10 V7">I servitori del faraone gli dissero: «Fino a quando quest'uomo sarà per noi un'insidia? Lascia andare questa gente, e che serva il SIGNORE, il suo Dio! Non ti accorgi che l'Egitto è rovinato?»</p>
<p class="C10 V8">Allora fecero ritornare Mosè e Aaronne dal faraone. Egli disse loro: «Andate, servite il SIGNORE, il vostro Dio; ma chi sono quelli che andranno?» Mosè disse:</p>
<p class="C10 V9">«Noi andremo con i nostri bambini e con i nostri vecchi, con i nostri figli e con le nostre figlie; andremo con le nostre greggi e con i nostri armenti, perché dobbiamo celebrare una festa al SIGNORE».</p>
<p class="C10 V10">Il faraone disse loro: «Così sia il SIGNORE con voi, come io lascerò andare voi e i vostri bambini! Ma voi avete delle cattive intenzioni!</p>
<p class="C10 V11">Allora no, andate soltanto voi uomini e servite il SIGNORE; poiché questo è quello che volete». E il faraone li cacciò dalla sua presenza.</p>
<p class="C10 V12">Allora il SIGNORE disse a Mosè: «Stendi la tua mano sul paese d'Egitto per farvi venire le cavallette; ed esse salgano sul paese d'Egitto e divorino tutta l'erba del paese, tutto quello che la grandine ha lasciato».</p>
<p class="C10 V13">Mosè protese il suo bastone sul paese d'Egitto e il SIGNORE fece levare un vento orientale sul paese, tutto quel giorno e tutta la notte. Quando venne il mattino, il vento orientale aveva portato le cavallette.</p>
<p class="C10 V14">Le cavallette salirono su tutto il paese d'Egitto e si posarono su tutta l'estensione dell'Egitto. Erano numerosissime: prima non ce n'erano mai state tante, né mai più tante ce ne saranno.</p>
<p class="C10 V15">Esse coprirono la superficie di tutto il paese, che ne rimase oscurato, e divorarono tutta l'erba del paese e tutti i frutti degli alberi, che la grandine aveva lasciato. Nulla di verde rimase sugli alberi né sulle erbe della campagna, in tutto il paese d'Egitto.</p>
<p class="C10 V16">Allora il faraone chiamò in fretta Mosè e Aaronne e disse: «Io ho peccato contro il SIGNORE, il vostro Dio, e contro di voi.</p>
<p class="C10 V17">Ma ora perdonate, vi prego, il mio peccato, questa volta soltanto. Supplicate il SIGNORE, il vostro Dio, perché almeno allontani da me questo flagello mortale».</p>
<p class="C10 V18">Mosè uscì dalla presenza del faraone e pregò il SIGNORE.</p>
<p class="C10 V19">Il SIGNORE fece levare un vento contrario, un fortissimo vento di ponente, che portò via le cavallette e le precipitò nel mar Rosso. Non rimase neppure una cavalletta in tutta l'estensione dell'Egitto.</p>
<p class="C10 V20">Ma il SIGNORE indurì il cuore del faraone, e questi non lasciò andare i figli d'Israele.</p>
<p class="C10 V21">Allora il SIGNORE disse a Mosè: «Stendi la tua mano verso il cielo e vi siano tenebre nel paese d'Egitto, così fitte da potersi toccare.</p>
<p class="C10 V22">Mosè stese la sua mano verso il cielo e per tre giorni ci fu una fitta oscurità in tutto il paese d'Egitto.</p>
<p class="C10 V23">Non ci si vedeva più l'un l'altro e per tre giorni nessuno si mosse da dove stava; ma tutti i figli d'Israele avevano luce nelle loro abitazioni.</p>
<p class="C10 V24">Allora il faraone chiamò Mosè e disse: «Andate, servite il SIGNORE; rimangano soltanto le vostre greggi e i vostri armenti; anche i vostri bambini potranno andare con voi».</p>
<p class="C10 V25">Mosè disse: «Tu ci devi permettere di avere sacrifici e olocausti da offrire al SIGNORE, il nostro Dio.</p>
<p class="C10 V26">Perciò anche il nostro bestiame verrà con noi, senza che ne rimanga indietro neppure un'unghia; poiché da esso dobbiamo prendere le vittime per servire il SIGNORE, nostro Dio, e noi non sapremo con quali vittime dovremo servire il SIGNORE, finché non saremo giunti là».</p>
<p class="C10 V27">Ma il SIGNORE indurì il cuore del faraone, e questi non volle lasciarli andare.</p>
<p class="C10 V28">E il faraone disse a Mosè: «Vattene via da me! Guàrdati bene dal comparire ancora alla mia presenza, perché il giorno che comparirai alla mia presenza morirai!»</p>
<p class="C10 V29">Mosè rispose: «Hai detto bene; io non comparirò più davanti a te».</p>
<p class="C11 V1">Il SIGNORE disse a Mosè: «Io farò venire ancora una piaga sul faraone e sull'Egitto; poi egli vi lascerà partire da qui. Quando vi lascerà partire, egli addirittura vi scaccerà di qui.</p>
<p class="C11 V2">Parla dunque al popolo e digli che ciascuno domandi al suo vicino, e ogni donna alla sua vicina, degli oggetti d'argento e degli oggetti d'oro».</p>
<p class="C11 V3">Il SIGNORE fece in modo che il popolo ottenesse il favore degli Egiziani; anche Mosè era personalmente in grande considerazione nel paese d'Egitto, presso i servitori del faraone e presso tutto il popolo.</p>
<p class="C11 V4">Mosè disse: «Così dice il SIGNORE: "Verso mezzanotte io passerò in mezzo all'Egitto</p>
<p class="C11 V5">e ogni primogenito nel paese d'Egitto morirà, dal primogenito del faraone che siede sul suo trono, al primogenito della serva che sta dietro la macina e ad ogni primogenito del bestiame.</p>
<p class="C11 V6">Vi sarà in tutto il paese d'Egitto un grande lamento, quale non ci fu mai prima, né ci sarà mai più.</p>
<p class="C11 V7">Ma in mezzo a tutti i figli d'Israele, tanto fra gli uomini quanto fra gli animali, neppure un cane abbaierà", affinché conosciate la distinzione che il SIGNORE fa tra l'Egitto e Israele.</p>
<p class="C11 V8">Tutti questi tuoi servitori scenderanno da me e s'inchineranno davanti a me, dicendo: "Parti, tu e tutto il popolo che è al tuo seguito!" E, dopo questo, io partirò». E Mosè, pieno d'ira, uscì dalla presenza del faraone.</p>
<p class="C11 V9">Il SIGNORE disse a Mosè: «Il faraone non vi darà ascolto, affinché i miei prodigi si moltiplichino nel paese d'Egitto».</p>
<p class="C11 V10">Mosè e Aaronne fecero tutti questi prodigi davanti al faraone; ma il SIGNORE indurì il cuore del faraone, ed egli non lasciò uscire i figli d'Israele dal suo paese.</p>
<p class="C12 V1">Il SIGNORE parlò a Mosè e ad Aaronne nel paese d'Egitto, dicendo:</p>
<p class="C12 V2">«Questo mese sarà per voi il primo dei mesi: sarà per voi il primo dei mesi dell'anno.</p>
<p class="C12 V3">Parlate a tutta la comunità d'Israele e dite: "Il decimo giorno di questo mese, ognuno prenda un agnello per famiglia, un agnello per casa;</p>
<p class="C12 V4">se la casa è troppo poco numerosa per un agnello, se ne prenda uno in comune con il vicino di casa più prossimo, tenendo conto del numero delle persone. Voi conterete ogni persona secondo quello che può mangiare dell'agnello.</p>
<p class="C12 V5">Il vostro agnello sia senza difetto, maschio, dell'anno; potrete prendere un agnello o un capretto.</p>
<p class="C12 V6">Lo serberete fino al quattordicesimo giorno di questo mese, e tutta la comunità d'Israele, riunita, lo sacrificherà al tramonto.</p>
<p class="C12 V7">Poi si prenda del sangue d'agnello e lo si metta sui due stipiti e sull'architrave della porta delle case dove lo si mangerà.</p>
<p class="C12 V8">Se ne mangi la carne in quella notte; la si mangi arrostita al fuoco, con pane azzimo e con erbe amare.</p>
<p class="C12 V9">Non mangiatelo poco cotto o lessato nell'acqua, ma sia arrostito al fuoco con la testa, le gambe e le interiora.</p>
<p class="C12 V10">Non lasciatene avanzo alcuno fino alla mattina. Quello che sarà rimasto fino alla mattina, bruciatelo con il fuoco.</p>
<p class="C12 V11">Mangiatelo in questa maniera: con i vostri fianchi cinti, con i vostri calzari ai piedi e con il vostro bastone in mano; e mangiatelo in fretta: è la Pasqua del SIGNORE.</p>
<p class="C12 V12">Quella notte io passerò per il paese d'Egitto, colpirò ogni primogenito nel paese d'Egitto, tanto degli uomini quanto degli animali, e farò giustizia di tutti gli dèi d'Egitto. Io sono il SIGNORE.</p>
<p class="C12 V13">Il sangue vi servirà di segno sulle case dove sarete; quand'io vedrò il sangue, passerò oltre, e non vi sarà piaga su di voi per distruggervi, quando colpirò il paese d'Egitto.</p>
<p class="C12 V14">Quel giorno sarà per voi un giorno di commemorazione, e lo celebrerete come una festa in onore del SIGNORE; lo celebrerete di età in età come una legge perenne.</p>
<p class="C12 V15">Per sette giorni mangerete pani azzimi. Fin dal primo giorno toglierete ogni lievito dalle vostre case; perché, chiunque mangerà pane lievitato, dal primo giorno fino al settimo, sarà tolto via da Israele.</p>
<p class="C12 V16">Il primo giorno avrete una riunione sacra, e un'altra il settimo giorno. Non si faccia nessun lavoro in quei giorni; si prepari soltanto quello che è necessario a ciascuno per mangiare, e non altro.</p>
<p class="C12 V17">Osservate dunque la festa degli Azzimi; poiché in quello stesso giorno io avrò fatto uscire le vostre schiere dal paese d'Egitto; osservate dunque quel giorno di età in età, come un'istituzione perenne.</p>
<p class="C12 V18">Mangiate pani azzimi dalla sera del quattordicesimo giorno del mese, fino alla sera del ventunesimo giorno.</p>
<p class="C12 V19">Per sette giorni non si trovi lievito nelle vostre case, perché chiunque mangerà qualcosa di lievitato, sarà tolto via dalla comunità d'Israele, sia egli straniero o nativo del paese.</p>
<p class="C12 V20"> Non mangiate nulla di lievitato; dovunque abiterete, mangerete pani azzimi"».</p>
<p class="C12 V21">Mosè dunque chiamò tutti gli anziani d'Israele e disse loro: «Andate a procurarvi degli agnelli per le vostre famiglie, e immolate la Pasqua.</p>
<p class="C12 V22">Poi prendete un mazzetto d'issopo, intingetelo nel sangue che sarà nel catino e con quel sangue spruzzate l'architrave e i due stipiti delle porte. Nessuno di voi varchi la porta di casa sua, fino al mattino.</p>
<p class="C12 V23">Infatti, il SIGNORE passerà per colpire gli Egiziani; e, quando vedrà il sangue sull'architrave e sugli stipiti, allora il SIGNORE passerà oltre la porta e non permetterà allo sterminatore di entrare nelle vostre case per colpirvi.</p>
<p class="C12 V24">Osservate dunque questo come un'istituzione perenne per voi e per i vostri figli.</p>
<p class="C12 V25">Quando sarete entrati nel paese che il SIGNORE vi darà, come ha promesso, osservate questo rito.</p>
<p class="C12 V26"> Quando i vostri figli vi diranno: "Che significa per voi questo rito?"</p>
<p class="C12 V27">risponderete: "Questo è il sacrificio della Pasqua in onore del SIGNORE, il quale passò oltre le case dei figli d'Israele in Egitto, quando colpì gli Egiziani e salvò le nostre case"». Il popolo s'inchinò e adorò.</p>
<p class="C12 V28">Poi i figli d'Israele andarono e fecero così; fecero come il SIGNORE aveva ordinato a Mosè e ad Aaronne.</p>
<p class="C12 V29">A mezzanotte, il SIGNORE colpì tutti i primogeniti nel paese d'Egitto, dal primogenito del faraone che sedeva sul suo trono al primogenito del carcerato che era in prigione, e tutti i primogeniti del bestiame.</p>
<p class="C12 V30">Il faraone si alzò di notte, egli e tutti i suoi servitori e tutti gli Egiziani; e vi fu un grande lamento in Egitto, perché non c'era casa dove non vi fosse un morto.</p>
<p class="C12 V31">Egli chiamò Mosè ed Aaronne, di notte, e disse: «Alzatevi, partite di mezzo al mio popolo, voi e i figli d'Israele. Andate a servire il SIGNORE, come avete detto.</p>
<p class="C12 V32">Prendete le vostre greggi e i vostri armenti, come avete detto; andatevene, e benedite anche me!»</p>
<p class="C12 V33">Gli Egiziani fecero pressione sul popolo per affrettare la sua partenza dal paese, perché dicevano: «Qui moriamo tutti!»</p>
<p class="C12 V34">Il popolo portò via la sua pasta prima che fosse lievitata; avvolse le sue madie nei suoi vestiti e se le mise sulle spalle.</p>
<p class="C12 V35">I figli d'Israele fecero come aveva detto Mosè: domandarono agli Egiziani oggetti d'argento, oggetti d'oro e vestiti;</p>
<p class="C12 V36">il SIGNORE fece in modo che il popolo ottenesse il favore degli Egiziani, i quali gli diedero quanto domandava. Così spogliarono gli Egiziani.</p>
<p class="C12 V37">I figli d'Israele partirono da Ramses per Succot, in numero di circa seicentomila uomini a piedi, senza contare i bambini.</p>
<p class="C12 V38">Una folla di gente di ogni specie salì anch'essa con loro. Avevano pure greggi, armenti, bestiame in grandissima quantità.</p>
<p class="C12 V39">Fecero cuocere la pasta che avevano portata dall'Egitto, e ne fecero delle focacce azzime, perché la pasta non era lievitata. Cacciati dall'Egitto, non avevano potuto indugiare né prendere provviste.</p>
<p class="C12 V40">Il tempo che i figli d'Israele abitarono in Egitto fu di quattrocentotrent'anni.</p>
<p class="C12 V41">Al termine dei quattrocentotrent'anni, proprio il giorno che finivano, tutte le schiere del SIGNORE uscirono dal paese d'Egitto.</p>
<p class="C12 V42">Questa è una notte da celebrarsi in onore del SIGNORE, perché egli li fece uscire dal paese d'Egitto; questa è la notte di veglia in onore del SIGNORE per tutti i figli d'Israele, di generazione in generazione.</p>
<p class="C12 V43">Il SIGNORE disse a Mosè e ad Aaronne: «Questa è la norma della Pasqua: Nessuno straniero ne mangi,</p>
<p class="C12 V44">ma ogni schiavo che avrai comprato potrà mangiarne, dopo essere stato circonciso.</p>
<p class="C12 V45">Lo straniero di passaggio e il mercenario non potranno mangiarne.</p>
<p class="C12 V46">Si mangi ogni agnello per intero in una casa. Non portate fuori casa nulla della sua carne e non gli spezzate neanche un osso.</p>
<p class="C12 V47">Tutta la comunità d'Israele celebri la Pasqua.</p>
<p class="C12 V48">Quando uno straniero soggiornerà con te e vorrà fare la Pasqua in onore del SIGNORE, siano prima circoncisi tutti i maschi della sua famiglia. Poi venga pure a fare la Pasqua, e sia come un nativo del paese; ma nessun incirconciso ne mangi.</p>
<p class="C12 V49">Vi sia un'unica legge per il nativo del paese e per lo straniero che soggiorna in mezzo a voi».</p>
<p class="C12 V50">Tutti i figli d'Israele fecero così; fecero come il SIGNORE aveva ordinato a Mosè e ad Aaronne.</p>
<p class="C12 V51">Quello stesso giorno il SIGNORE fece uscire i figli d'Israele, ordinati per schiere, dal paese d'Egitto.</p>
<p class="C13 V1">Il SIGNORE disse a Mosè:</p>
<p class="C13 V2">«Consacrami ogni primogenito tra i figli d'Israele, ogni primo parto, sia tra gli uomini, sia tra gli animali: esso appartiene a me».</p>
<p class="C13 V3">Mosè disse al popolo: «Ricordate questo giorno, nel quale siete usciti dall'Egitto, dalla casa di schiavitù; perché il SIGNORE vi ha fatti uscire di là, con mano potente; non si mangi pane lievitato.</p>
<p class="C13 V4">Voi uscite oggi, nel mese di Abib.</p>
<p class="C13 V5">Quando il SIGNORE ti avrà fatto entrare nel paese dei Cananei, degli Ittiti, degli Amorei, degli Ivvei e dei Gebusei, che giurò ai tuoi padri di darti, paese dove scorre il latte e il miele, compi questo rito in questo mese.</p>
<p class="C13 V6">Per sette giorni mangia pane azzimo; il settimo giorno sarà una festa al SIGNORE.</p>
<p class="C13 V7">Si mangi pane azzimo per sette giorni e non si veda pane lievitato presso di te, né si veda lievito presso di te, in tutto il tuo territorio.</p>
<p class="C13 V8">In quel giorno tu spiegherai questo a tuo figlio, dicendo: "Si fa così a motivo di quello che il SIGNORE fece per me quando uscii dall'Egitto".</p>
<p class="C13 V9">Ciò sarà per te come un segno sulla tua mano, come un ricordo fra i tuoi occhi, affinché la legge del SIGNORE sia nella tua bocca; poiché il SIGNORE ti ha fatto uscire dall'Egitto con mano potente.</p>
<p class="C13 V10">Osserva dunque questo decreto, al tempo fissato, di anno in anno.</p>
<p class="C13 V11">Quando il SIGNORE ti avrà fatto entrare nel paese dei Cananei, come giurò a te e ai tuoi padri, e te lo avrà dato,</p>
<p class="C13 V12">consacra al SIGNORE ogni primogenito e ogni primo parto del tuo bestiame. I maschi saranno del SIGNORE.</p>
<p class="C13 V13">Ma riscatta ogni primo parto dell'asino con un agnello; se non lo vuoi riscattare, spezzagli il collo. Riscatta anche ogni primogenito di uomo fra i tuoi figli.</p>
<p class="C13 V14">Quando, in avvenire, tuo figlio ti interrogherà, dicendo: "Che significa questo?", tu gli risponderai: "Il SIGNORE ci fece uscire dall'Egitto, dalla casa di schiavitù, con mano potente;</p>
<p class="C13 V15">e quando il faraone si ostinò a non lasciarci andare, il SIGNORE uccise tutti i primogeniti nel paese d'Egitto, tanto i primogeniti degli uomini quanto i primogeniti degli animali. Perciò io sacrifico al SIGNORE ogni primo parto maschio, ma riscatto ogni primogenito dei miei figli".</p>
<p class="C13 V16">Ciò sarà come un segno sulla tua mano e come un ricordo fra i tuoi occhi, poiché il SIGNORE ci ha fatti uscire dall'Egitto con mano potente».</p>
<p class="C13 V17">Quando il faraone ebbe lasciato andare il popolo, Dio non lo condusse per la via del paese dei Filistei, benché fosse vicina, poiché Dio disse: «Bisogna evitare che il popolo, di fronte a una guerra, si penta e torni in Egitto».</p>
<p class="C13 V18">Dio fece fare al popolo un giro per la via del deserto, verso il mar Rosso. I figli d'Israele partirono armati dal paese d'Egitto.</p>
<p class="C13 V19">Mosè prese con sé le ossa di Giuseppe; perché questi aveva espressamente fatto giurare ai figli d'Israele, dicendo: «Dio, certamente vi visiterà; allora, porterete con voi le mie ossa da qui».</p>
<p class="C13 V20">Gli Israeliti, partiti da Succot, si accamparono a Etam, all'estremità del deserto.</p>
<p class="C13 V21">Il SIGNORE andava davanti a loro: di giorno, in una colonna di nuvola per guidarli lungo il cammino; di notte, in una colonna di fuoco per illuminarli, perché potessero camminare giorno e notte.</p>
<p class="C13 V22">Egli non allontanava la colonna di nuvola durante il giorno, né la colonna di fuoco durante la notte, dal cospetto del popolo.</p>
<p class="C14 V1">Il SIGNORE parlò così a Mosè:</p>
<p class="C14 V2">«Di' ai figli d'Israele che tornino indietro e si accampino davanti a Pi-Achirot, fra Migdol e il mare di fronte a Baal-Sefon. Accampatevi davanti a quel luogo presso il mare.</p>
<p class="C14 V3">Il faraone dirà dei figli d'Israele: "Si sono smarriti nel paese; il deserto li tiene rinchiusi".</p>
<p class="C14 V4">Io indurirò il cuore del faraone ed egli li inseguirà. Ma io sarò glorificato nel faraone e in tutto il suo esercito, e gli Egiziani sapranno che io sono il SIGNORE». Ed essi fecero così.</p>
<p class="C14 V5">Quando dissero al re d'Egitto che il popolo era fuggito, il cuore del faraone e dei suoi servitori mutò sentimento verso il popolo, e quelli dissero: «Che abbiamo fatto rilasciando Israele? Non ci serviranno più!»</p>
<p class="C14 V6">Allora il faraone fece attaccare il suo carro e prese il popolo con sé.</p>
<p class="C14 V7">Prese seicento carri scelti, tutti carri d'Egitto, e su tutti c'erano dei capitani.</p>
<p class="C14 V8">Il SIGNORE indurì il cuore del faraone, re d'Egitto, ed egli inseguì i figli d'Israele che uscivano a testa alta.</p>
<p class="C14 V9">Gli Egiziani dunque li inseguirono. Tutti i cavalli, i carri del faraone, i suoi cavalieri e il suo esercito li raggiunsero mentre essi erano accampati presso il mare, vicino a Pi-Achirot, di fronte a Baal-Sefon.</p>
<p class="C14 V10">Quando il faraone si avvicinò, i figli d'Israele alzarono gli occhi; ed ecco, gli Egiziani marciavano alle loro spalle. Allora i figli d'Israele ebbero una gran paura, gridarono al SIGNORE,</p>
<p class="C14 V11">e dissero a Mosè: «Mancavano forse tombe in Egitto, per portarci a morire nel deserto? Che cosa hai fatto, facendoci uscire dall'Egitto?</p>
<p class="C14 V12"> Era appunto questo che ti dicevamo in Egitto: "Lasciaci stare, ché serviamo gli Egiziani!" Poiché era meglio per noi servire gli Egiziani che morire nel deserto».</p>
<p class="C14 V13">E Mosè disse al popolo: «Non abbiate paura, state fermi e vedrete la salvezza che il SIGNORE compirà oggi per voi; infatti gli Egiziani che avete visti quest'oggi, non li rivedrete mai più.</p>
<p class="C14 V14">Il SIGNORE combatterà per voi e voi ve ne starete tranquilli».</p>
<p class="C14 V15">Il SIGNORE disse a Mosè: «Perché gridi a me? Di' ai figli d'Israele che si mettano in marcia.</p>
<p class="C14 V16">Alza il tuo bastone, stendi la tua mano sul mare e dividilo; e i figli d'Israele entreranno in mezzo al mare sulla terra asciutta.</p>
<p class="C14 V17">Quanto a me, io indurirò il cuore degli Egiziani e anch'essi entreranno dietro di loro; io sarò glorificato nel faraone e in tutto il suo esercito, nei suoi carri e nei suoi cavalieri.</p>
<p class="C14 V18">Gli Egiziani sapranno che io sono il SIGNORE, quando sarò glorificato nel faraone, nei suoi carri e nei suoi cavalieri».</p>
<p class="C14 V19">Allora l'angelo di Dio, che precedeva il campo d'Israele, si spostò e andò a mettersi dietro a loro; anche la colonna di nuvola si spostò dalla loro avanguardia e si fermò dietro a loro,</p>
<p class="C14 V20">mettendosi fra il campo dell'Egitto e il campo d'Israele. La nuvola era tenebrosa per gli uni, mentre rischiarava gli altri nella notte. L'un campo non si avvicinò all'altro per tutta la notte.</p>
<p class="C14 V21">Allora Mosè stese la sua mano sul mare e il SIGNORE fece ritirare il mare con un forte vento orientale, durato tutta la notte, e lo ridusse in terra asciutta. Le acque si divisero,</p>
<p class="C14 V22">e i figli d'Israele entrarono in mezzo al mare sulla terra asciutta; e le acque formavano come un muro alla loro destra e alla loro sinistra.</p>
<p class="C14 V23">Gli Egiziani li inseguirono e tutti i cavalli del faraone, i suoi carri, i suoi cavalieri, entrarono dietro a loro in mezzo al mare.</p>
<p class="C14 V24">E la mattina verso l'alba, dalla colonna di fuoco e dalla nuvola il SIGNORE guardò verso il campo degli Egiziani e lo mise in rotta.</p>
<p class="C14 V25">Tolse le ruote dei loro carri e ne rese l'avanzata pesante; tanto che gli Egiziani dissero: «Fuggiamo davanti a Israele, perché il SIGNORE combatte per loro contro gli Egiziani».</p>
<p class="C14 V26">Allora il SIGNORE disse a Mosè: «Stendi la tua mano sul mare e le acque ritorneranno sugli Egiziani, sui loro carri e sui loro cavalieri».</p>
<p class="C14 V27">Mosè stese la sua mano sul mare e il mare, sul far della mattina, riprese la sua forza, mentre gli Egiziani, fuggendo, gli andavano incontro. Il SIGNORE precipitò così gli Egiziani in mezzo al mare.</p>
<p class="C14 V28">Le acque ritornarono e ricoprirono i carri, i cavalieri e tutto l'esercito del faraone che erano entrati nel mare dietro agli Israeliti. Non ne scampò neppure uno.</p>
<p class="C14 V29">I figli d'Israele invece camminarono sull'asciutto in mezzo al mare, e le acque formavano come un muro alla loro destra e alla loro sinistra.</p>
<p class="C14 V30">Così, in quel giorno, il SIGNORE salvò Israele dalle mani degli Egiziani, Israele vide gli Egiziani morti sulla riva del mare.</p>
<p class="C14 V31">Israele vide la grande potenza con cui il SIGNORE aveva agito contro gli Egiziani. Il popolo perciò ebbe timore del SIGNORE, credette nel SIGNORE e nel suo servo Mosè.</p>
<p class="C15 V1">Allora Mosè e i figli d'Israele cantarono questo cantico al SIGNORE: «Io canterò al SIGNORE, perché è sommamente glorioso; ha precipitato in mare cavallo e cavaliere.</p>
<p class="C15 V2">Il SIGNORE è la mia forza e l'oggetto del mio cantico; egli è stato la mia salvezza. Questi è il mio Dio, io lo glorificherò, è il Dio di mio padre, io lo esalterò.</p>
<p class="C15 V3">Il SIGNORE è un guerriero, il suo nome è il SIGNORE.</p>
<p class="C15 V4">Egli ha gettato in mare i carri del faraone, e il suo esercito; e i suoi migliori condottieri sono stati sommersi nel mar Rosso.</p>
<p class="C15 V5">Gli abissi li ricoprono; sono andati a fondo come una pietra.</p>
<p class="C15 V6">La tua destra, o SIGNORE, è ammirevole per la sua forza. La tua destra, o SIGNORE, schiaccia i nemici.</p>
<p class="C15 V7">Con la grandezza della tua maestà, tu rovesci i tuoi avversari; tu scateni la tua ira, essa li consuma come stoppia.</p>
<p class="C15 V8">Al soffio delle tue narici le acque si sono ammucchiate, le onde si sono rizzate come un muro, i flutti si sono fermati nel cuore del mare.</p>
<p class="C15 V9"> Il nemico diceva: "Inseguirò, raggiungerò, dividerò le spoglie, io mi sazierò di loro; sguainerò la mia spada, la mia mano li sterminerà";</p>
<p class="C15 V10">ma tu hai soffiato il tuo vento e il mare li ha sommersi; sono affondati come piombo in acque profonde.</p>
<p class="C15 V11">Chi è pari a te fra gli dèi, o SIGNORE? Chi è pari a te, splendido nella tua santità, tremendo anche a chi ti loda, operatore di prodigi?</p>
<p class="C15 V12">Tu hai steso la destra, la terra li ha ingoiati.</p>
<p class="C15 V13">Tu hai condotto con la tua bontà il popolo che hai riscattato; l'hai guidato con la tua potenza alla tua santa dimora.</p>
<p class="C15 V14">I popoli lo hanno udito e tremano. L'angoscia ha colto gli abitanti della Filistia.</p>
<p class="C15 V15">Già sono smarriti i capi di Edom, il tremito prende i potenti di Moab, tutti gli abitanti di Canaan vengono meno.</p>
<p class="C15 V16">Spavento e terrore piomberà su di loro. Per la forza del tuo braccio diventeranno muti come una pietra, finché il tuo popolo, o SIGNORE, sia passato, finché sia passato il popolo che ti sei acquistato.</p>
<p class="C15 V17">Tu li introdurrai e li pianterai sul monte che ti appartiene, nel luogo che hai preparato, o SIGNORE, per tua dimora, nel santuario che le tue mani, o Signore, hanno stabilito.</p>
<p class="C15 V18">Il SIGNORE regnerà per sempre, in eterno».</p>
<p class="C15 V19">Mosè e i figli d'Israele cantarono questo cantico quando i cavalli del faraone, i suoi carri e i suoi cavalieri entrarono nel mare, e il SIGNORE fece ritornare su di loro le acque del mare, ma i figli d'Israele camminarono sulla terra asciutta in mezzo al mare.</p>
<p class="C15 V20">Allora Maria, la profetessa, sorella d'Aaronne, prese in mano il timpano e tutte le donne uscirono dietro a lei, con timpani e danze.</p>
<p class="C15 V21">E Maria rispondeva: «Cantate al SIGNORE, perché è sommamente glorioso: ha precipitato in mare cavallo e cavaliere».</p>
<p class="C15 V22">Poi Mosè fece partire gli Israeliti dal mar Rosso ed essi si diressero verso il deserto di Sur; camminarono tre giorni nel deserto e non trovarono acqua.</p>
<p class="C15 V23">Quando giunsero a Mara, non potevano bere l'acqua di Mara, perché era amara; perciò quel luogo fu chiamato Mara.</p>
<p class="C15 V24">Allora il popolo mormorò contro Mosè, dicendo: «Che berremo?»</p>
<p class="C15 V25">Egli gridò al SIGNORE; e il SIGNORE gli mostrò un legno. Mosè lo gettò nell'acqua, e l'acqua divenne dolce. È lì che il SIGNORE diede al popolo una legge e una prescrizione, e lo mise alla prova, dicendo:</p>
<p class="C15 V26">«Se tu ascolti attentamente la voce del SIGNORE che è il tuo Dio, e fai ciò che è giusto agli occhi suoi, porgi orecchio ai suoi comandamenti e osservi tutte le sue leggi, io non ti infliggerò nessuna delle infermità che ho inflitte agli Egiziani, perché io sono il SIGNORE, colui che ti guarisce».</p>
<p class="C15 V27">Poi giunsero a Elim, dov'erano dodici sorgenti d'acqua e settanta palme; e si accamparono lì presso le acque.</p>
<p class="C16 V1">Tutta la comunità dei figli d'Israele partì da Elim e giunse al deserto di Sin, che è tra Elim e il Sinai, il quindicesimo giorno del secondo mese dopo la loro partenza dal paese d'Egitto.</p>
<p class="C16 V2">Tutta la comunità dei figli d'Israele mormorò contro Mosè e contro Aaronne nel deserto.</p>
<p class="C16 V3">I figli d'Israele dissero loro: «Fossimo pur morti per mano del SIGNORE nel paese d'Egitto, quando sedevamo intorno a pentole piene di carne e mangiavamo pane a sazietà! Voi ci avete condotti in questo deserto perché tutta questa assemblea morisse di fame!»</p>
<p class="C16 V4">Allora il SIGNORE disse a Mosè: «Ecco, io farò piovere pane dal cielo per voi; il popolo uscirà e ne raccoglierà ogni giorno il necessario per la giornata; così lo metterò alla prova e vedrò se cammina o no secondo la mia legge.</p>
<p class="C16 V5">Ma il sesto giorno, quando prepareranno quello che hanno portato a casa, dovrà essere il doppio di quello che raccolgono ogni altro giorno».</p>
<p class="C16 V6">Mosè e Aaronne dissero a tutti i figli d'Israele: «Questa sera voi conoscerete che il SIGNORE è colui che vi ha fatti uscire dal paese d'Egitto.</p>
<p class="C16 V7">Domattina vedrete la gloria del SIGNORE, poiché egli ha udito i vostri mormorii contro il SIGNORE. Quanto a noi, che cosa siamo perché mormoriate contro di noi?»</p>
<p class="C16 V8">E Mosè disse: «Vedrete la gloria del SIGNORE quando stasera egli vi darà carne da mangiare e domattina pane a sazietà; perché il SIGNORE ha udito le lagnanze che voi mormorate contro di lui. Noi infatti, che cosa siamo? I vostri mormorii non sono contro di noi, ma contro il SIGNORE».</p>
<p class="C16 V9">Poi Mosè disse ad Aaronne: «Di' a tutta la comunità dei figli d'Israele: "Avvicinatevi alla presenza del SIGNORE, perché egli ha udito i vostri mormorii"».</p>
<p class="C16 V10">Mentre Aaronne parlava a tutta la comunità dei figli d'Israele, questi volsero gli occhi verso il deserto, ed ecco la gloria del SIGNORE apparire nella nuvola.</p>
<p class="C16 V11">E il SIGNORE disse a Mosè:</p>
<p class="C16 V12">«Io ho udito i mormorii dei figli d'Israele; parla loro così: "Al tramonto mangerete carne e domattina sarete saziati di pane; e conoscerete che io sono il SIGNORE, il vostro Dio"».</p>
<p class="C16 V13">La sera stessa arrivarono delle quaglie che ricoprirono il campo. La mattina c'era uno strato di rugiada intorno al campo;</p>
<p class="C16 V14">e quando lo strato di rugiada fu sparito, ecco sulla superficie del deserto una cosa minuta, tonda, minuta come brina sulla terra.</p>
<p class="C16 V15">I figli d'Israele, quando l'ebbero vista, si dissero l'un l'altro: «Che cos'è?» perché non sapevano che cosa fosse. Mosè disse loro: «Questo è il pane che il SIGNORE vi dà da mangiare.</p>
<p class="C16 V16"> Ecco quello che il SIGNORE ha comandato: "Ognuno ne raccolga quanto gli basta per il suo nutrimento: un omer a testa, secondo il numero delle persone che vivono con voi; ognuno ne prenda per quelli che sono nella sua tenda"».</p>
<p class="C16 V17">I figli d'Israele fecero così, ne raccolsero gli uni più e gli altri meno.</p>
<p class="C16 V18">Lo misurarono con l'omer; chi ne aveva raccolto molto non ne ebbe in eccesso; e chi ne aveva raccolto poco non gliene mancava. Ognuno ne raccolse quanto gliene occorreva per il suo nutrimento.</p>
<p class="C16 V19">Mosè disse loro: «Nessuno ne conservi fino a domattina».</p>
<p class="C16 V20">Ma alcuni non ubbidirono a Mosè e ne conservarono fino all'indomani. Quello imputridì e fu infestato dai vermi; e Mosè si adirò contro costoro.</p>
<p class="C16 V21">Così lo raccoglievano tutte le mattine: ciascuno nella misura che bastava al suo nutrimento; e quando il sole diventava caldo, quello si scioglieva.</p>
<p class="C16 V22">Il sesto giorno raccolsero il doppio di quel pane: due omer per ciascuno. Tutti i capi della comunità vennero a dirlo a Mosè.</p>
<p class="C16 V23"> Ed egli disse loro: «Questo è quello che ha detto il SIGNORE: "Domani è un giorno solenne di riposo: un sabato sacro al SIGNORE; fate cuocere oggi quello che avete da cuocere, e fate bollire quello che avete da bollire; tutto quel che vi avanza, riponetelo e conservatelo fino a domani"».</p>
<p class="C16 V24">Essi dunque lo misero da parte fino all'indomani, come Mosè aveva ordinato, e quello non imputridì e non fu infestato dai vermi.</p>
<p class="C16 V25">Mosè disse: «Mangiatelo oggi, perché oggi è il sabato sacro al SIGNORE; oggi non ne troverete nei campi.</p>
<p class="C16 V26">Raccoglietene durante sei giorni; ma il settimo giorno è il sabato; in quel giorno non ve ne sarà».</p>
<p class="C16 V27">Il settimo giorno alcuni del popolo uscirono per raccoglierne, ma non ne trovarono.</p>
<p class="C16 V28">Allora il SIGNORE disse a Mosè: «Fino a quando rifiuterete di osservare i miei comandamenti e le mie leggi?</p>
<p class="C16 V29">Guardate che il SIGNORE vi ha dato il sabato. Per questo, il sesto giorno egli vi dà del pane per due giorni. Perciò ognuno stia dov'è, nessuno esca dalla sua tenda il settimo giorno».</p>
<p class="C16 V30">Così il popolo si riposò il settimo giorno.</p>
<p class="C16 V31">La casa d'Israele chiamò quel pane manna; esso era simile al seme del coriandolo; era bianco, e aveva il gusto di schiacciata fatta col miele.</p>
<p class="C16 V32">Mosè disse: «Questo è quello che il SIGNORE ha ordinato: "Riempi un omer di manna, perché sia conservato per i vostri discendenti, perché vedano il pane col quale vi ho nutriti nel deserto, quando vi ho fatti uscire dal paese d'Egitto"».</p>
<p class="C16 V33">E Mosè disse ad Aaronne: «Prendi un vaso, mettici dentro un omer di manna, e deponilo davanti al SIGNORE, perché sia conservato per i vostri discendenti».</p>
<p class="C16 V34">Secondo l'ordine che il SIGNORE aveva dato a Mosè, Aaronne lo depose davanti alla Testimonianza, perché fosse conservato.</p>
<p class="C16 V35">I figli d'Israele mangiarono la manna per quarant'anni, finché arrivarono in terra abitata. Mangiarono la manna finché giunsero ai confini del paese di Canaan.</p>
<p class="C16 V36">L'omer è la decima parte dell'efa.</p>
<p class="C17 V1">Poi tutta la comunità dei figli d'Israele partì dal deserto di Sin, marciando a tappe secondo gli ordini del SIGNORE. Si accampò a Refidim, ma non c'era acqua da bere per il popolo.</p>
<p class="C17 V2">Allora il popolo protestò contro Mosè e disse: «Dacci dell'acqua da bere». Mosè rispose loro: «Perché protestate contro di me? Perché tentate il SIGNORE?»</p>
<p class="C17 V3">Là il popolo patì la sete e mormorò contro Mosè, dicendo: «Perché ci hai fatto uscire dall'Egitto per far morire di sete noi, i nostri figli e il nostro bestiame?»</p>
<p class="C17 V4">Mosè gridò al SIGNORE, dicendo: «Che cosa devo fare per questo popolo? Ancora un po' , e mi lapideranno».</p>
<p class="C17 V5">Allora il SIGNORE disse a Mosè: «Mettiti di fronte al popolo e prendi con te alcuni degli anziani d'Israele; prendi anche in mano il bastone col quale hai percosso il Fiume e va' .</p>
<p class="C17 V6">Ecco io starò là davanti a te, sulla roccia che è in Oreb; tu colpirai la roccia: ne scaturirà dell'acqua e il popolo berrà». Mosè fece così in presenza degli anziani d'Israele,</p>
<p class="C17 V7">e a quel luogo mise il nome di Massa e Meriba a causa della protesta dei figli d'Israele, e perché avevano tentato il SIGNORE, dicendo: «Il SIGNORE è in mezzo a noi, sì o no?»</p>
<p class="C17 V8">Allora venne Amalec per combattere contro Israele a Refidim.</p>
<p class="C17 V9">E Mosè disse a Giosuè: «Scegli per noi alcuni uomini ed esci a combattere contro Amalec; domani io starò sulla vetta del colle con il bastone di Dio in mano».</p>
<p class="C17 V10">Giosuè fece come Mosè gli aveva detto e combatté contro Amalec; e Mosè, Aaronne e Cur salirono sulla vetta del colle.</p>
<p class="C17 V11">E quando Mosè teneva le mani alzate, Israele vinceva; e quando le abbassava, vinceva Amalec.</p>
<p class="C17 V12">Ma le mani di Mosè si facevano pesanti. Allora essi presero una pietra, gliela posero sotto ed egli si sedette; Aaronne e Cur gli tenevano le mani alzate, uno da una parte e l'altro dall'altra. Così le sue mani rimasero ferme fino al tramonto del sole.</p>
<p class="C17 V13">E Giosuè sconfisse Amalec e la sua gente passandoli a fil di spada.</p>
<p class="C17 V14">Il SIGNORE disse a Mosè: «Scrivi questo fatto in un libro, perché se ne conservi il ricordo, e fa' sapere a Giosuè che io cancellerò interamente sotto il cielo la memoria di Amalec».</p>
<p class="C17 V15">Allora Mosè costruì un altare che chiamò «il SIGNORE è la mia bandiera»; e disse:</p>
<p class="C17 V16">«Una mano s'è alzata contro il trono del SIGNORE, perciò il SIGNORE farà guerra ad Amalec di generazione in generazione».</p>
<p class="C18 V1">Ietro, sacerdote di Madian, suocero di Mosè, udì tutto quello che Dio aveva fatto in favore di Mosè e d'Israele suo popolo: come il SIGNORE aveva fatto uscire Israele dall'Egitto.</p>
<p class="C18 V2">Ietro, suocero di Mosè, aveva preso Sefora, moglie di Mosè,</p>
<p class="C18 V3">dopo che era stata rimandata, e i due figli di Sefora. Uno si chiamava Ghersom; perché Mosè aveva detto: «Abito in terra straniera».</p>
<p class="C18 V4">L'altro si chiamava Eliezer, perché aveva detto: «Il Dio di mio padre è stato il mio aiuto e mi ha liberato dalla spada del faraone».</p>
<p class="C18 V5">Ietro, suocero di Mosè, andò da Mosè, con i figli e la moglie di lui, nel deserto dove egli era accampato, al monte di Dio,</p>
<p class="C18 V6">e fece dire a Mosè: «Io, Ietro, tuo suocero, vengo da te con tua moglie e i suoi due figli con lei».</p>
<p class="C18 V7">Allora Mosè uscì a incontrare suo suocero, s'inchinò e lo baciò; s'informarono scambievolmente della loro salute, poi entrarono nella tenda.</p>
<p class="C18 V8">Allora Mosè raccontò a suo suocero tutto quello che il SIGNORE aveva fatto al faraone e agli Egiziani per amore d'Israele, tutte le sofferenze patite durante il viaggio e come il SIGNORE li aveva liberati.</p>
<p class="C18 V9">Ietro si rallegrò di tutto il bene che il SIGNORE aveva fatto a Israele, liberandolo dalla mano degli Egiziani.</p>
<p class="C18 V10">Ietro disse: «Benedetto sia il SIGNORE, che vi ha liberati dalla mano degli Egiziani e dalla mano del faraone; egli ha liberato il popolo dal giogo degli Egiziani!</p>
<p class="C18 V11">Ora riconosco che il SIGNORE è più grande di tutti gli dèi; tale si è mostrato quando gli Egiziani hanno agito orgogliosamente contro Israele».</p>
<p class="C18 V12">Ietro, suocero di Mosè, prese un olocausto e dei sacrifici per offrirli a Dio; Aaronne con tutti gli anziani d'Israele vennero a mangiare con il suocero di Mosè davanti a Dio.</p>
<p class="C18 V13">Il giorno seguente, Mosè si sedette per amministrare la giustizia al popolo, e il popolo rimase intorno a Mosè dal mattino fino alla sera.</p>
<p class="C18 V14">Quando il suocero di Mosè vide tutto quello che egli faceva per il popolo, disse: «Che cosa fai con il popolo? Perché siedi solo, e tutto il popolo ti sta attorno dal mattino fino alla sera?»</p>
<p class="C18 V15">Mosè rispose a suo suocero: «Perché il popolo viene da me per consultare Dio.</p>
<p class="C18 V16">Quando essi hanno qualche questione, vengono da me e io giudico fra l'uno e l'altro, faccio loro conoscere gli ordini di Dio e le sue leggi».</p>
<p class="C18 V17">Ma il suocero di Mosè gli disse: «Quel che fai non va bene.</p>
<p class="C18 V18">Tu ti esaurirai certamente e stancherai anche questo popolo che è con te; perché questo compito è troppo pesante per te; tu non puoi farcela da solo.</p>
<p class="C18 V19">Ascolta la mia voce; io ti darò un consiglio, e Dio sia con te: sii tu il rappresentante del popolo davanti a Dio, e porta a Dio le loro cause.</p>
<p class="C18 V20">Insegna loro i decreti e le leggi, mostra loro la via per la quale devono camminare e quello che devono fare;</p>
<p class="C18 V21">ma scegli fra tutto il popolo degli uomini capaci e timorati di Dio: degli uomini fidati, che detestino il guadagno illecito; e stabiliscili sul popolo come capi di migliaia, capi di centinaia, capi di cinquantine e capi di decine.</p>
<p class="C18 V22">Essi dovranno amministrare la giustizia al popolo in ogni circostanza. Essi riferiscano a te su ogni questione di grande importanza, ma ogni piccolo affare lo decidano loro. Così alleggerirai il tuo carico, ed essi lo porteranno con te.</p>
<p class="C18 V23">Se tu fai questo, e se Dio te lo conferma, tu potrai resistere; anche tutto questo popolo arriverà felicemente al luogo che gli è destinato».</p>
<p class="C18 V24">Mosè ascoltò la voce di suo suocero e fece tutto quello che egli aveva detto.</p>
<p class="C18 V25">Mosè scelse fra tutto Israele degli uomini capaci e li stabilì capi del popolo: capi di migliaia, capi di centinaia, capi di cinquantine e capi di decine.</p>
<p class="C18 V26">Questi amministravano la giustizia al popolo in ogni tempo; le cause difficili le segnalavano a Mosè, ma ogni piccolo affare lo decidevano loro.</p>
<p class="C18 V27">Poi Mosè lasciò partire suo suocero, che se ne tornò al suo paese.</p>
<p class="C19 V1">Nel primo giorno del terzo mese, da quando furono usciti dal paese d'Egitto, i figli d'Israele giunsero al deserto del Sinai.</p>
<p class="C19 V2">Partiti da Refidim, giunsero al deserto del Sinai e si accamparono nel deserto; qui Israele si accampò di fronte al monte.</p>
<p class="C19 V3">Mosè salì verso Dio e il SIGNORE lo chiamò dal monte dicendo: «Parla così alla casa di Giacobbe e annunzia questo ai figli d'Israele:</p>
<p class="C19 V4">"Voi avete visto quello che ho fatto agli Egiziani e come vi ho portato sopra ali d'aquila e vi ho condotti a me.</p>
<p class="C19 V5">Dunque, se ubbidite davvero alla mia voce e osservate il mio patto, sarete fra tutti i popoli il mio tesoro particolare; poiché tutta la terra è mia;</p>
<p class="C19 V6">e mi sarete un regno di sacerdoti, una nazione santa". Queste sono le parole che dirai ai figli d'Israele».</p>
<p class="C19 V7">Allora Mosè venne, chiamò gli anziani del popolo ed espose loro tutte queste parole che il SIGNORE gli aveva ordinato di dire.</p>
<p class="C19 V8">Tutto il popolo rispose concordemente e disse: «Noi faremo tutto quello che il SIGNORE ha detto». E Mosè riferì al SIGNORE le parole del popolo.</p>
<p class="C19 V9">Il SIGNORE disse a Mosè: «Ecco, io verrò a te in una fitta nuvola, affinché il popolo oda quando io parlerò con te, e ti presti fede per sempre». E Mosè riferì al SIGNORE le parole del popolo.</p>
<p class="C19 V10">Allora il SIGNORE disse a Mosè: «Va' dal popolo, santificalo oggi e domani; fa' che si lavi le vesti.</p>
<p class="C19 V11">Siano pronti per il terzo giorno; perché il terzo giorno il SIGNORE scenderà in presenza di tutto il popolo sul monte Sinai.</p>
<p class="C19 V12"> Tu fisserai tutto intorno dei limiti al popolo, e dirai: "Guardatevi dal salire sul monte o dal toccarne i fianchi. Chiunque toccherà il monte sarà messo a morte.</p>
<p class="C19 V13"> Nessuna mano dovrà toccare il colpevole: questo sarà lapidato o trafitto con frecce; animale o uomo che sia, non dovrà vivere!" Quando il corno sonerà a distesa, allora essi potranno salire sul monte».</p>
<p class="C19 V14">E Mosè scese dal monte verso il popolo; santificò il popolo, e quelli si lavarono le vesti.</p>
<p class="C19 V15">Mosè disse al popolo: «Siate pronti fra tre giorni; non avvicinatevi a donna».</p>
<p class="C19 V16">Il terzo giorno, come fu mattino, ci furono tuoni, lampi, una fitta nuvola sul monte e si udì un fortissimo suono di tromba. Tutto il popolo che era nell'accampamento tremò.</p>
<p class="C19 V17">Mosè fece uscire il popolo dall'accampamento per condurlo a incontrare Dio; e si fermarono ai piedi del monte.</p>
<p class="C19 V18">Il monte Sinai era tutto fumante, perché il SIGNORE vi era disceso in mezzo al fuoco; il fumo saliva come il fumo di una fornace, e tutto il monte tremava forte.</p>
<p class="C19 V19">Il suono della tromba si faceva sempre più forte; Mosè parlava e Dio gli rispondeva con una voce.</p>
<p class="C19 V20">Il SIGNORE dunque scese sul monte Sinai, in vetta al monte; e il SIGNORE chiamò Mosè sulla vetta del monte, e Mosè vi salì.</p>
<p class="C19 V21">Il SIGNORE disse a Mosè: «Scendi, avverti solennemente il popolo di non fare irruzione verso il SIGNORE per guardare, altrimenti molti di loro periranno.</p>
<p class="C19 V22">Anche i sacerdoti che si avvicinano al SIGNORE, si santifichino, affinché il SIGNORE non si avventi contro di loro».</p>
<p class="C19 V23"> Mosè disse al SIGNORE: «Il popolo non può salire sul monte Sinai, poiché tu ce lo hai vietato dicendo: "Fissa dei limiti intorno al monte, e santificalo"».</p>
<p class="C19 V24">Ma il SIGNORE gli disse: «Va' , scendi; poi risalirai insieme ad Aaronne. Ma i sacerdoti e il popolo non facciano irruzione per salire verso il SIGNORE, affinché egli non si avventi contro di loro.</p>
<p class="C19 V25">Mosè scese verso il popolo e glielo disse.</p>
<p class="C20 V1">Allora Dio pronunziò tutte queste parole:</p>
<p class="C20 V2">«Io sono il SIGNORE, il tuo Dio, che ti ho fatto uscire dal paese d'Egitto, dalla casa di schiavitù.</p>
<p class="C20 V3">Non avere altri dèi oltre a me.</p>
<p class="C20 V4">Non farti scultura, né immagine alcuna delle cose che sono lassù nel cielo o quaggiù sulla terra o nelle acque sotto la terra.</p>
<p class="C20 V5">Non ti prostrare davanti a loro e non li servire, perché io, il SIGNORE, il tuo Dio, sono un Dio geloso; punisco l'iniquità dei padri sui figli fino alla terza e alla quarta generazione di quelli che mi odiano,</p>
<p class="C20 V6">e uso bontà, fino alla millesima generazione, verso quelli che mi amano e osservano i miei comandamenti.</p>
<p class="C20 V7">Non pronunciare il nome del SIGNORE, Dio tuo, invano; perché il SIGNORE non riterrà innocente chi pronuncia il suo nome invano.</p>
<p class="C20 V8">Ricòrdati del giorno del riposo per santificarlo.</p>
<p class="C20 V9">Lavora sei giorni e fa' tutto il tuo lavoro,</p>
<p class="C20 V10">ma il settimo è giorno di riposo, consacrato al SIGNORE Dio tuo; non fare in esso nessun lavoro ordinario, né tu, né tuo figlio, né tua figlia, né il tuo servo, né la tua serva, né il tuo bestiame, né lo straniero che abita nella tua città;</p>
<p class="C20 V11">poiché in sei giorni il SIGNORE fece i cieli, la terra, il mare e tutto ciò che è in essi, e si riposò il settimo giorno; perciò il SIGNORE ha benedetto il giorno del riposo e lo ha santificato.</p>
<p class="C20 V12">Onora tuo padre e tua madre, affinché i tuoi giorni siano prolungati sulla terra che il SIGNORE, il tuo Dio, ti dà.</p>
<p class="C20 V13">Non uccidere.</p>
<p class="C20 V14">Non commettere adulterio.</p>
<p class="C20 V15">Non rubare.</p>
<p class="C20 V16">Non attestare il falso contro il tuo prossimo.</p>
<p class="C20 V17">Non desiderare la casa del tuo prossimo; non desiderare la moglie del tuo prossimo, né il suo servo, né la sua serva, né il suo bue, né il suo asino, né cosa alcuna del tuo prossimo».</p>
<p class="C20 V18">Or tutto il popolo udiva i tuoni, il suono della tromba e vedeva i lampi e il monte fumante. A tal vista, tremava e stava lontano.</p>
<p class="C20 V19">E disse a Mosè: «Parla tu con noi e noi ti ascolteremo; ma non ci parli Dio, altrimenti moriremo».</p>
<p class="C20 V20">Mosè disse al popolo: «Non temete, Dio è venuto per mettervi alla prova, perché ci sia in voi timore di Dio, e così non pecchiate».</p>
<p class="C20 V21">Il popolo dunque se ne stava lontano, ma Mosè si avvicinò alla nuvola dov'era Dio.</p>
<p class="C20 V22">Il SIGNORE disse a Mosè: «Parlerai così ai figli d'Israele: "Voi stessi avete visto che io vi ho parlato dai cieli.</p>
<p class="C20 V23">Non fatevi altri dèi accanto a me; non vi fate dèi d'argento, né dei d'oro.</p>
<p class="C20 V24">Fammi un altare di terra; e su questo offri i tuoi olocausti, i tuoi sacrifici di ringraziamento, le tue pecore e i tuoi buoi; in qualunque luogo, nel quale farò ricordare il mio nome, io verrò da te e ti benedirò.</p>
<p class="C20 V25">Se mi fai un altare di pietra, non costruirlo di pietre tagliate; perché alzando su di esse lo scalpello, tu le contamineresti.</p>
<p class="C20 V26"> E non salire al mio altare per dei gradini, affinché la tua nudità non si scopra su di esso".</p>
<p class="C21 V1">«Queste sono le leggi che tu esporrai davanti a loro:</p>
<p class="C21 V2">Se compri uno schiavo ebreo, egli ti servirà per sei anni, ma il settimo se ne andrà libero, senza pagare nulla.</p>
<p class="C21 V3">Se è venuto solo, se ne andrà solo; se aveva moglie, la moglie se ne andrà con lui.</p>
<p class="C21 V4">Se il suo padrone gli dà moglie e questa gli partorisce figli e figlie, la moglie e i figli di lei saranno del padrone, ed egli se andrà solo.</p>
<p class="C21 V5"> Ma se lo schiavo fa questa dichiarazione: "Io amo il mio padrone, mia moglie e i miei figli; io non voglio andarmene libero";</p>
<p class="C21 V6">allora il suo padrone lo farà comparire davanti a Dio, lo farà accostare alla porta o allo stipite; poi il suo padrone gli forerà l'orecchio con una lesina ed egli lo servirà per sempre.</p>
<p class="C21 V7">Se uno vende la propria figlia come schiava, questa non se ne andrà come se ne vanno gli schiavi.</p>
<p class="C21 V8">Se lei non piace al suo padrone, che si era proposto di prenderla in moglie, deve permettere che sia riscattata; ma non avrà il diritto di venderla a gente straniera, dopo esserle stato infedele.</p>
<p class="C21 V9">Se la dà in sposa a suo figlio, dovrà trattarla secondo il diritto delle figlie.</p>
<p class="C21 V10">Se prende un'altra moglie, non toglierà alla prima né il vitto, né il vestire, né la coabitazione.</p>
<p class="C21 V11">Se non le fa queste tre cose, lei se ne andrà senza pagare nessun prezzo.</p>
<p class="C21 V12">«Chi colpisce un uomo a morte, dev'essere messo a morte.</p>
<p class="C21 V13">Se non gli tende agguato, ma lo uccide involontariamente, io stabilirò un luogo dove egli si possa rifugiare.</p>
<p class="C21 V14">Se qualcuno insidia e uccide il suo prossimo con premeditazione, tu lo strapperai anche dal mio altare, per farlo morire.</p>
<p class="C21 V15">«Chi percuote suo padre o sua madre deve essere messo a morte.</p>
<p class="C21 V16">Chi rapisce un uomo - sia che poi lo abbia venduto sia che lo tenga ancora prigioniero - dev'essere messo a morte.</p>
<p class="C21 V17">Chi maledice suo padre o sua madre dev'essere messo a morte.</p>
<p class="C21 V18">«Se degli uomini litigano e uno percuote l'altro con una pietra o con il pugno, e questo non muore, ma deve mettersi a letto,</p>
<p class="C21 V19">se poi si alza e può camminare fuori appoggiato al suo bastone, colui che lo percosse sarà assolto; soltanto, lo indennizzerà del tempo che ha perduto e lo farà curare fino a guarigione compiuta.</p>
<p class="C21 V20">Se uno bastona il suo schiavo o la sua schiava fino a farli morire sotto i colpi, il padrone deve essere punito;</p>
<p class="C21 V21">ma se sopravvivono un giorno o due, non sarà punito, perché sono denaro suo.</p>
<p class="C21 V22">Se durante una rissa qualcuno colpisce una donna incinta e questa partorisce senza che ne segua altro danno, colui che l'ha colpita sarà condannato all'ammenda che il marito della donna gli imporrà; e la pagherà come determineranno i giudici;</p>
<p class="C21 V23">ma se ne segue danno, darai vita per vita,</p>
<p class="C21 V24">occhio per occhio, dente per dente, mano per mano, piede per piede,</p>
<p class="C21 V25">scottatura per scottatura, ferita per ferita, contusione per contusione.</p>
<p class="C21 V26">Se uno colpisce l'occhio del suo schiavo o l'occhio della sua schiava e glielo fa perdere, li lascerà andare liberi in compenso dell'occhio perduto.</p>
<p class="C21 V27">Se fa cadere un dente al suo schiavo o un dente alla sua schiava, li lascerà andare liberi in compenso del dente perduto.</p>
<p class="C21 V28">Se un bue ferisce a morte, con le corna, un uomo o una donna, il bue dovrà essere lapidato, non se ne mangerà la carne e il padrone del bue sarà assolto.</p>
<p class="C21 V29">Però, se già da tempo il bue era solito attaccare e il padrone è stato avvertito, ma non lo ha tenuto rinchiuso e il bue ha ucciso un uomo o una donna, il bue sarà lapidato e il suo padrone pure sarà messo a morte.</p>
<p class="C21 V30">Se gli s'impone un risarcimento, egli dovrà pagare, come riscatto della propria vita, tutto quello che gli sarà imposto.</p>
<p class="C21 V31">Se il bue attacca un figlio o una figlia, gli si applicherà questa medesima legge.</p>
<p class="C21 V32">Se il bue attacca uno schiavo o una schiava, il padrone del bue pagherà al padrone dello schiavo trenta sicli d'argento e il bue sarà lapidato.</p>
<p class="C21 V33">Se uno toglie il coperchio a una cisterna, o se uno scava una cisterna e non le fa un coperchio, e poi un bue o un asino vi cade dentro,</p>
<p class="C21 V34">il padrone della cisterna risarcirà il danno: pagherà in denaro il valore della bestia al padrone e la bestia morta sarà sua.</p>
<p class="C21 V35">Se il bue di un uomo ferisce mortalmente il bue di un altro, si venderà il bue vivo e se ne dividerà il prezzo; anche il bue morto sarà diviso fra loro.</p>
<p class="C21 V36">Se poi era noto che quel bue aveva l'abitudine di attaccare e il suo padrone non lo ha tenuto rinchiuso, questi dovrà pagare bue per bue, e la bestia morta sarà sua.</p>
<p class="C22 V1">«Se uno ruba un bue o una pecora e li ammazza o li vende, restituirà cinque buoi per il bue e quattro pecore per la pecora.</p>
<p class="C22 V2">Se il ladro, colto nell'atto di fare uno scasso, viene percosso e muore, non vi è delitto di omicidio.</p>
<p class="C22 V3">Se il sole è già sorto quando avviene il fatto, vi sarà delitto di omicidio. Il ladro dovrà risarcire il furto. Se non può farlo, sarà venduto per pagare ciò che ha rubato.</p>
<p class="C22 V4">Se il furto, bue o asino o pecora che sia, gli viene trovato vivo nelle mani, restituirà il doppio.</p>
<p class="C22 V5">Se uno danneggia un campo o una vigna, lasciando andare le sue bestie a pascere nel campo altrui, risarcirà il danno con il meglio del suo campo e con il meglio della sua vigna.</p>
<p class="C22 V6">Se divampa un fuoco e si propaga alle spine distruggendo il grano in covoni o il grano in piedi o il campo, chi avrà acceso il fuoco dovrà risarcire il danno.</p>
<p class="C22 V7">Se uno affida al suo vicino del denaro o degli oggetti da custodire, ed essi siano stati rubati dalla casa di quest'ultimo, se il ladro si trova, restituirà il doppio.</p>
<p class="C22 V8">Se il ladro non si trova, il padrone della casa comparirà davanti a Dio per giurare che non si è appropriato della roba del suo vicino.</p>
<p class="C22 V9"> In ogni caso di delitto, sia che si tratti di un bue o di un asino o di una pecora o di un vestito o di qualunque oggetto perduto del quale uno dica: "È questo qui!" la causa delle due parti verrà davanti a Dio; colui che Dio condannerà, restituirà il doppio al suo prossimo.</p>
<p class="C22 V10">Se uno dà in custodia al suo vicino un asino, un bue, una pecora o qualunque altra bestia, ed essa muore o resta storpiata o è portata via senza che ci siano testimoni,</p>
<p class="C22 V11">interverrà fra le due parti il giuramento del SIGNORE per sapere se colui che aveva la bestia in custodia non si è appropriato della roba del suo vicino. Il padrone della bestia si accontenterà del giuramento, e l'altro non sarà tenuto a risarcire i danni.</p>
<p class="C22 V12">Ma se la bestia gli è stata rubata, egli dovrà risarcire il danno al padrone di essa.</p>
<p class="C22 V13">Se la bestia è stata sbranata, la esibirà come prova, e non sarà tenuto a risarcimento per la bestia sbranata.</p>
<p class="C22 V14">Se uno prende in prestito dal suo vicino una bestia, e questa resta storpiata o muore essendo assente il padrone di essa, egli dovrà risarcire il danno.</p>
<p class="C22 V15">Ma se il padrone era con lui, egli non dovrà pagare i danni. Se la bestia è stata presa a nolo, la sua perdita è compresa nel prezzo del nolo.</p>
<p class="C22 V16">«Se uno seduce una fanciulla non ancora fidanzata e si unisce a lei, dovrà pagare la sua dote e prenderla in moglie.</p>
<p class="C22 V17">Se il padre di lei rifiuta assolutamente di dargliela, il seduttore pagherà una somma pari alla dote che si è soliti dare per le fanciulle.</p>
<p class="C22 V18">Non lascerai vivere la strega.</p>
<p class="C22 V19">Chi si accoppia con una bestia dovrà essere messo a morte.</p>
<p class="C22 V20">Chi offre sacrifici ad altri dèi, anziché solo al SIGNORE, sarà sterminato come anatema.</p>
<p class="C22 V21">«Non maltratterai lo straniero e non l'opprimerai, perché anche voi foste stranieri nel paese d'Egitto.</p>
<p class="C22 V22">Non affliggerete la vedova, né l'orfano.</p>
<p class="C22 V23">Se in qualche modo li affliggi, ed essi gridano a me, io udrò senza dubbio il loro grido;</p>
<p class="C22 V24">la mia ira si accenderà, io vi ucciderò con la spada, le vostre mogli saranno vedove e i vostri figli orfani.</p>
<p class="C22 V25">Se tu presti del denaro a qualcuno del mio popolo, al povero che è presso di te, non ti comporterai con lui da usuraio; non gli imporrai interesse.</p>
<p class="C22 V26">Se prendi in pegno il vestito del tuo prossimo, glielo restituirai prima che tramonti il sole;</p>
<p class="C22 V27">perché esso è l'unica sua coperta, è la veste con cui si avvolge il corpo. Con che dormirebbe? E se egli grida a me, io lo udrò; perché sono misericordioso.</p>
<p class="C22 V28">«Non bestemmierai contro Dio e non maledirai il principe del tuo popolo.</p>
<p class="C22 V29">Non indugerai a offrirmi il tributo dell'abbondanza delle tue raccolte e di ciò che cola dai tuoi frantoi. Mi darai il primogenito dei tuoi figli.</p>
<p class="C22 V30">Lo stesso farai del tuo grosso e del tuo minuto bestiame: il loro primo parto rimarrà sette giorni presso la madre; l'ottavo giorno me lo darai.</p>
<p class="C22 V31">Voi sarete degli uomini santi per me; non mangerete carne di bestia trovata sbranata nei campi; la getterete ai cani.</p>
<p class="C23 V1">«Non spargere voci calunniose e non favorire l'empio attestando il falso.</p>
<p class="C23 V2">Non andare dietro alla folla per fare il male e non deporre in giudizio schierandoti dalla parte della maggioranza per pervertire la giustizia.</p>
<p class="C23 V3">Così pure non favorire il povero nel suo processo.</p>
<p class="C23 V4">Se incontri il bue del tuo nemico o il suo asino smarrito, non mancare di ricondurglielo.</p>
<p class="C23 V5">Se vedi l'asino di colui che ti odia caduto a terra sotto il carico, guardati bene dall'abbandonarlo, ma aiuta il suo padrone a scaricarlo.</p>
<p class="C23 V6">Non violare il diritto del povero nel suo processo.</p>
<p class="C23 V7">Rifuggi da ogni parola bugiarda; e non far morire l'innocente e il giusto; perché io non assolverò il malvagio.</p>
<p class="C23 V8">Non accettare nessun regalo; perché il regalo acceca quelli che ci vedono, e corrompe le parole dei giusti.</p>
<p class="C23 V9">Non opprimere lo straniero; voi conoscete lo stato d'animo dello straniero, poiché siete stati stranieri nel paese d'Egitto.</p>
<p class="C23 V10">«Per sei anni seminerai la tua terra e ne raccoglierai i frutti;</p>
<p class="C23 V11">ma il settimo anno la lascerai riposare, incolta; i poveri del tuo popolo ne godranno, e le bestie della campagna mangeranno quel che rimarrà. Lo stesso farai della tua vigna e dei tuoi ulivi.</p>
<p class="C23 V12">Per sei giorni farai il tuo lavoro; ma il settimo giorno ti riposerai, perché il tuo bue e il tuo asino possano riposarsi e il figlio della tua serva e lo straniero possano riprendere fiato.</p>
<p class="C23 V13">Farete attenzione a tutte le cose che io vi ho dette, e non pronunzierete il nome di dèi stranieri: non lo si oda uscire dalla vostra bocca.</p>
<p class="C23 V14">«Tre volte all'anno mi celebrerai una festa.</p>
<p class="C23 V15">Osserverai la festa degli Azzimi. Per sette giorni mangerai pane azzimo, come te l'ho ordinato, al tempo stabilito del mese di Abib, perché in quel mese tu uscisti dal paese d'Egitto. Nessuno si presenterà davanti a me a mani vuote.</p>
<p class="C23 V16">Osserverai la festa della Mietitura, con le primizie del tuo lavoro, con quello che avrai seminato nei campi e la festa della Raccolta, alla fine dell'anno, quando avrai raccolto dai campi i frutti del tuo lavoro.</p>
<p class="C23 V17">Tre volte all'anno tutti gli uomini si presenteranno davanti al Signore vostro DIO.</p>
<p class="C23 V18">Non mi offrirai il sangue della vittima insieme con pane lievitato; il grasso dei sacrifici della mia festa non sarà conservato durante la notte fino al mattino.</p>
<p class="C23 V19">Porterai alla casa del SIGNORE Dio tuo il meglio delle primizie della terra. Non farai cuocere il capretto nel latte di sua madre.</p>
<p class="C23 V20">«Io mando un angelo davanti a te per proteggerti lungo la via, e per introdurti nel luogo che ho preparato.</p>
<p class="C23 V21">Davanti a lui comportati con cautela e ubbidisci alla sua voce. Non ribellarti a lui, perché egli non perdonerà le vostre trasgressioni; poiché il mio nome è in lui.</p>
<p class="C23 V22">Ma se ubbidisci fedelmente alla sua voce e fai tutto quello che ti dirò, io sarò il nemico dei tuoi nemici, l'avversario dei tuoi avversari;</p>
<p class="C23 V23">poiché il mio angelo andrà davanti a te e ti introdurrà nel paese degli Amorei, degli Ittiti, dei Ferezei, dei Cananei, degli Ivvei e dei Gebusei, e li sterminerò.</p>
<p class="C23 V24">Tu non ti prostrerai davanti ai loro dèi; non servirai loro. Non farai quello che essi fanno; anzi li distruggerai interamente e spezzerai le loro statue.</p>
<p class="C23 V25">Servirete il SIGNORE, il vostro Dio, ed egli benedirà il tuo pane e la tua acqua; io allontanerò la malattia di mezzo a te.</p>
<p class="C23 V26">Nel tuo paese non ci sarà donna che abortisca, né donna sterile. Io renderò completo il numero dei tuoi giorni.</p>
<p class="C23 V27">Io manderò davanti a te il mio terrore, metterò in rotta ogni popolo presso il quale arriverai e farò voltare le spalle davanti a te a tutti i tuoi nemici.</p>
<p class="C23 V28">Manderò davanti a te i calabroni, che scacceranno gli Ivvei, i Cananei e gli Ittiti dalla tua presenza.</p>
<p class="C23 V29">Non li scaccerò dalla tua presenza in un anno, affinché il paese non diventi un deserto, e le bestie dei campi non si moltiplichino a tuo danno.</p>
<p class="C23 V30">Li scaccerò dalla tua presenza a poco a poco, affinché tu cresca di numero e possa prendere possesso del paese.</p>
<p class="C23 V31">Fisserò i tuoi confini dal mar Rosso al mare dei Filistei, dal deserto sino al fiume; poiché io vi darò nelle mani gli abitanti del paese; tu li scaccerai dalla tua presenza.</p>
<p class="C23 V32">Non farai nessun patto con loro, né con i loro dèi.</p>
<p class="C23 V33">Non dovranno abitare nel tuo paese, perché non ti inducano a peccare contro di me: tu serviresti i loro dèi e questo sarebbe un laccio per te».</p>
<p class="C24 V1">Poi Dio disse a Mosè: «Sali verso il SIGNORE tu e Aaronne, Nadab e Abiu, e settanta degli anziani d'Israele e adorate da lontano;</p>
<p class="C24 V2">poi Mosè solo avanzerà verso il SIGNORE; ma gli altri non si avvicineranno e neppure il popolo salirà con lui».</p>
<p class="C24 V3">Mosè andò a riferire al popolo tutte le parole del SIGNORE e tutte le leggi; e tutto il popolo rispose a una voce e disse: «Noi faremo tutte le cose che il SIGNORE ha dette».</p>
<p class="C24 V4">Mosè scrisse tutte le parole del SIGNORE. Poi si alzò la mattina presto e costruì ai piedi del monte un altare e dodici pietre per le dodici tribù d'Israele.</p>
<p class="C24 V5">Mandò dei giovani israeliti a offrire olocausti e a immolare tori come sacrifici di riconoscenza al SIGNORE.</p>
<p class="C24 V6">Mosè prese metà del sangue e la mise in catini; l'altra metà la sparse sull'altare.</p>
<p class="C24 V7">Poi prese il libro del patto e lo lesse in presenza del popolo, il quale disse: «Noi faremo tutto quello che il SIGNORE ha detto e ubbidiremo».</p>
<p class="C24 V8">Allora Mosè prese il sangue, ne asperse il popolo e disse: «Ecco il sangue del patto che il SIGNORE ha fatto con voi sul fondamento di tutte queste parole».</p>
<p class="C24 V9">Poi Mosè e Aaronne, Nadab e Abiu e settanta degli anziani d'Israele salirono</p>
<p class="C24 V10">e videro il Dio d'Israele. Sotto i suoi piedi vi era come un pavimento lavorato in trasparente zaffiro, e simile, per limpidezza, al cielo stesso.</p>
<p class="C24 V11">Ma egli non stese la sua mano contro quegli eletti dei figli d'Israele; anzi essi videro Dio, e mangiarono e bevvero.</p>
<p class="C24 V12">Il SIGNORE disse a Mosè: «Sali da me sul monte e fèrmati qui; io ti darò delle tavole di pietra, la legge e i comandamenti che ho scritto, perché siano insegnati ai figli d'Israele».</p>
<p class="C24 V13">Mosè dunque si alzò con Giosuè suo aiutante; Mosè salì sul monte di Dio</p>
<p class="C24 V14">e disse agli anziani: «Aspettateci qui, finché non torneremo da voi. Aaronne e Hur sono con voi; chiunque abbia qualche problema si rivolga a loro».</p>
<p class="C24 V15">Mosè dunque salì sul monte e la nuvola ricoprì il monte.</p>
<p class="C24 V16">La gloria del SIGNORE rimase sul monte Sinai e la nuvola lo coprì per sei giorni. Il settimo giorno il SIGNORE chiamò Mosè di mezzo alla nuvola.</p>
<p class="C24 V17">Ai figli d'Israele la gloria del SIGNORE appariva come un fuoco divorante sulla cima del monte.</p>
<p class="C24 V18">Mosè entrò in mezzo alla nuvola e salì sul monte; Mosè rimase sul monte quaranta giorni e quaranta notti.</p>
<p class="C25 V1">Il SIGNORE parlò a Mosè e disse:</p>
<p class="C25 V2">«Di' ai figli d'Israele che mi facciano un'offerta. Accetterete l'offerta da ogni uomo che sarà disposto a farmela di cuore.</p>
<p class="C25 V3">Questa è l'offerta che accetterete da loro: oro, argento e rame;</p>
<p class="C25 V4">stoffe di colore violaceo, porporino, scarlatto;</p>
<p class="C25 V5">lino fino e pelo di capra; pelli di montone tinte di rosso, pelli di delfino e legno d'acacia;</p>
<p class="C25 V6">olio per il candelabro, aromi per l'olio dell'unzione e per l'incenso aromatico;</p>
<p class="C25 V7">pietre d'ònice e pietre da incastonare per l'efod e il pettorale.</p>
<p class="C25 V8">Essi mi faranno un santuario e io abiterò in mezzo a loro.</p>
<p class="C25 V9">Me lo farete in tutto e per tutto secondo il modello del tabernacolo e secondo il modello di tutti i suoi arredi, che io sto per mostrarti.</p>
<p class="C25 V10">«Faranno dunque un'arca di legno d'acacia; la sua lunghezza sarà di due cubiti e mezzo, la sua larghezza di un cubito e mezzo e la sua altezza di un cubito e mezzo.</p>
<p class="C25 V11">La rivestirai d'oro puro; la rivestirai così, sia dentro che fuori; le farai al di sopra una ghirlanda d'oro, che giri intorno.</p>
<p class="C25 V12">Fonderai per essa quattro anelli d'oro, che metterai ai suoi quattro piedi: due anelli da un lato e due anelli dall'altro lato.</p>
<p class="C25 V13">Farai anche delle stanghe di legno di acacia e le rivestirai d'oro.</p>
<p class="C25 V14">Farai passare le stanghe negli anelli ai lati dell'arca, perché servono a portarla.</p>
<p class="C25 V15">Le stanghe rimarranno negli anelli dell'arca e non ne saranno sfilate.</p>
<p class="C25 V16">Poi metterai nell'arca la testimonianza che ti darò.</p>
<p class="C25 V17">Farai anche un propiziatorio d'oro puro; la sua lunghezza sarà di due cubiti e mezzo e la sua larghezza di un cubito e mezzo.</p>
<p class="C25 V18">Farai due cherubini d'oro; li farai lavorati al martello, alle due estremità del propiziatorio;</p>
<p class="C25 V19">fa' un cherubino per una delle estremità e un cherubino per l'altra; farete in modo che questi cherubini escano dal propiziatorio alle due estremità.</p>
<p class="C25 V20">I cherubini avranno le ali spiegate in alto, in modo da coprire il propiziatorio con le loro ali; avranno la faccia rivolta l'uno verso l'altro; le facce dei cherubini saranno rivolte verso il propiziatorio.</p>
<p class="C25 V21">Metterai il propiziatorio in alto, sopra l'arca; e nell'arca metterai la testimonianza che ti darò.</p>
<p class="C25 V22">Lì io mi incontrerò con te; dal propiziatorio, fra i due cherubini che sono sull'arca della testimonianza, ti comunicherò tutti gli ordini che avrò da darti per i figli d'Israele.</p>
<p class="C25 V23">«Farai anche una tavola di legno d'acacia; la sua lunghezza sarà di due cubiti; la sua larghezza di un cubito e la sua altezza di un cubito e mezzo.</p>
<p class="C25 V24">La rivestirai d'oro puro e le farai una ghirlanda d'oro che le giri intorno.</p>
<p class="C25 V25">Le farai una cornice alta quattro dita; e a questa cornice farai tutt'intorno una ghirlanda d'oro.</p>
<p class="C25 V26">Le farai pure quattro anelli d'oro e metterai gli anelli ai quattro angoli, ai quattro piedi della tavola.</p>
<p class="C25 V27">Gli anelli saranno vicinissimi alla cornice per farvi passare le stanghe destinate a portare la tavola.</p>
<p class="C25 V28">Farai le stanghe di legno d'acacia, le rivestirai d'oro e serviranno a portare la tavola.</p>
<p class="C25 V29">Farai pure i suoi piatti, le sua coppe, i suoi calici e le sue tazze da servire per le libazioni. Li farai d'oro puro.</p>
<p class="C25 V30">Metterai sulla tavola il pane della presentazione, che starà sempre davanti a me.</p>
<p class="C25 V31">«Farai anche un candelabro d'oro puro; il candelabro, il suo piede e il suo tronco saranno lavorati al martello; i suoi calici, i suoi pomi e i suoi fiori saranno tutti di un pezzo col candelabro.</p>
<p class="C25 V32">Dai lati gli usciranno sei bracci: tre bracci del candelabro da un lato e tre bracci del candelabro dall'altro.</p>
<p class="C25 V33">Sul primo braccio saranno tre calici in forma di mandorla, con un pomo e un fiore; e sul secondo braccio, tre calici a forma di mandorla, con un pomo e un fiore. Lo stesso per i sei bracci uscenti dal candelabro.</p>
<p class="C25 V34">Nel tronco del candelabro ci saranno poi quattro calici a forma di mandorla, con i loro pomi e i loro fiori.</p>
<p class="C25 V35">Ci sarà un pomo sotto i due primi bracci che partono dal candelabro; un pomo sotto i due bracci seguenti, e un pomo sotto i due ultimi bracci che partono dal candelabro: così per i sei bracci uscenti dal candelabro.</p>
<p class="C25 V36">Questi pomi e questi bracci saranno tutti d'un pezzo col candelabro; il tutto sarà d'oro fino lavorato al martello.</p>
<p class="C25 V37">Farai pure le sue lampade, in numero di sette; le sue lampade si accenderanno in modo che la luce rischiari lo spazio davanti al candelabro.</p>
<p class="C25 V38">I suoi smoccolatoi e i suoi piattini saranno d'oro puro.</p>
<p class="C25 V39">Per fare il candelabro con tutti questi suoi utensili si impiegherà un talento d'oro puro.</p>
<p class="C25 V40">Vedi di fare ogni cosa secondo il modello che ti è stato mostrato sul monte.</p>
<p class="C26 V1">«Farai poi il tabernacolo con dieci teli di lino fino ritorto, di filo color violaceo, porporino e scarlatto, con dei cherubini artisticamente lavorati.</p>
<p class="C26 V2">La lunghezza di ogni telo sarà di ventotto cubiti, e la larghezza di ogni telo di quattro cubiti; tutti i teli saranno della stessa misura.</p>
<p class="C26 V3">Cinque teli saranno uniti insieme e gli altri cinque teli saranno pure uniti insieme.</p>
<p class="C26 V4">Farai dei lacci di color violaceo all'orlo del telo che è all'estremità della prima serie; e lo stesso farai all'orlo del telo che è all'estremità della seconda serie.</p>
<p class="C26 V5">Metterai cinquanta lacci al primo telo, e metterai cinquanta lacci all'orlo del telo che è all'estremità della seconda serie di teli: i lacci si corrisponderanno l'uno all'altro.</p>
<p class="C26 V6">Farai cinquanta fermagli d'oro, e unirai i teli l'uno all'altro mediante i fermagli, perché il tabernacolo formi un tutto unico.</p>
<p class="C26 V7">Farai pure dei teli di pelo di capra che serviranno da tenda per coprire il tabernacolo: di questi teli ne farai undici.</p>
<p class="C26 V8">La lunghezza di ogni telo sarà di trenta cubiti e la larghezza di ogni telo di quattro cubiti; gli undici teli avranno la stessa misura.</p>
<p class="C26 V9">Unirai insieme cinque di questi teli da una parte e sei teli dall'altra. Ripiegherai il sesto sulla parte anteriore della tenda.</p>
<p class="C26 V10">Metterai cinquanta lacci all'orlo del telo che è all'estremità della prima serie, e cinquanta lacci all'orlo del telo che è all'estremità della seconda serie di teli.</p>
<p class="C26 V11">Farai cinquanta fermagli di rame e farai entrare i fermagli nei lacci e unirai così la tenda, in modo che formi un tutto unico.</p>
<p class="C26 V12">Quanto alla parte che avanza dei teli della tenda, la metà del telo di avanzo ricadrà sulla parte posteriore del tabernacolo.</p>
<p class="C26 V13">Il cubito che avanza da una parte, come il cubito che avanza dall'altra parte nella lunghezza dei teli della tenda, ricadranno sui due lati del tabernacolo, di qua e di là, per coprirlo.</p>
<p class="C26 V14">Farai pure per la tenda una coperta di pelli di montone tinte di rosso e sopra questa un'altra coperta di pelli di delfino.</p>
<p class="C26 V15">«Farai per il tabernacolo delle assi di legno d'acacia, messe per diritto.</p>
<p class="C26 V16">La lunghezza di un'asse sarà di dieci cubiti e la larghezza di un'asse di un cubito e mezzo.</p>
<p class="C26 V17">Ogni asse avrà due incastri paralleli; farai così per tutte le assi del tabernacolo.</p>
<p class="C26 V18">Farai dunque le assi per il tabernacolo: venti assi dal lato meridionale, verso il sud.</p>
<p class="C26 V19">Metterai quaranta basi d'argento sotto le venti assi: due basi sotto ogni asse per i suoi due incastri.</p>
<p class="C26 V20">Farai venti assi per il secondo lato del tabernacolo, dal lato nord,</p>
<p class="C26 V21">e le loro quaranta basi d'argento: due basi sotto ogni asse.</p>
<p class="C26 V22">Per la parte posteriore del tabernacolo, verso occidente, farai sei assi.</p>
<p class="C26 V23">Farai pure due assi per gli angoli del tabernacolo, dalla parte posteriore.</p>
<p class="C26 V24">Queste saranno doppie dal basso in su e al tempo stesso formeranno un tutto unico fino in cima, fino al primo anello. Così sarà per ambedue le assi che saranno ai due angoli.</p>
<p class="C26 V25">Vi saranno dunque otto assi, con le loro basi d'argento: sedici basi: due basi sotto ogni asse.</p>
<p class="C26 V26">Farai anche delle traverse di legno d'acacia: cinque per le assi di un lato del tabernacolo;</p>
<p class="C26 V27">cinque traverse per le assi dell'altro lato del tabernacolo e cinque traverse per le assi della parte posteriore del tabernacolo, a occidente.</p>
<p class="C26 V28">La traversa di mezzo, in mezzo alle assi, passerà da una parte all'altra.</p>
<p class="C26 V29">Rivestirai d'oro le assi, farai d'oro i loro anelli per i quali passeranno le traverse e rivestirai d'oro le traverse.</p>
<p class="C26 V30">Erigerai il tabernacolo secondo la forma esatta che ti è stata mostrata sul monte.</p>
<p class="C26 V31">«Farai un velo di filo violaceo, porporino, scarlatto, e di lino fino ritorto con dei cherubini artisticamente lavorati</p>
<p class="C26 V32">e lo sospenderai a quattro colonne d'acacia, rivestite d'oro, che avranno i chiodi d'oro e poseranno su basi d'argento.</p>
<p class="C26 V33">Metterai il velo sotto i fermagli; e lì, di là dal velo, introdurrai l'arca della testimonianza; quel velo sarà per voi la separazione del luogo santo dal santissimo.</p>
<p class="C26 V34">Metterai il propiziatorio sull'arca della testimonianza nel luogo santissimo.</p>
<p class="C26 V35">Metterai la tavola fuori del velo e il candelabro di fronte alla tavola dal lato meridionale del tabernacolo; metterai la tavola dal lato di settentrione.</p>
<p class="C26 V36">Farai pure per l'ingresso della tenda una portiera ricamata di filo violaceo, porporino, scarlatto e di lino fino ritorto.</p>
<p class="C26 V37">Farai cinque colonne d'acacia per sospendervi la portiera; le rivestirai d'oro, avranno i chiodi d'oro e fonderai per esse cinque basi di rame.</p>
<p class="C27 V1">«Farai anche un altare di legno d'acacia, lungo cinque cubiti e largo cinque cubiti. L'altare sarà quadrato, e avrà tre cubiti di altezza.</p>
<p class="C27 V2">Ai quattro angoli farai dei corni che spuntino dall'altare, e lo rivestirai di rame.</p>
<p class="C27 V3">Farai pure i suoi vasi per raccogliere le ceneri, le sue palette, i suoi catini, i suoi forchettoni e i suoi bracieri; tutti i suoi utensili li farai di rame.</p>
<p class="C27 V4">E gli farai una graticola di rame a forma di rete; sopra la rete, ai suoi quattro angoli, farai quattro anelli di rame.</p>
<p class="C27 V5">Porrai la rete sotto la cornice dell'altare, nella parte inferiore, in modo che la rete raggiunga la metà dell'altezza dell'altare.</p>
<p class="C27 V6">Farai anche delle stanghe per l'altare: delle stanghe di legno d'acacia, e le rivestirai di rame.</p>
<p class="C27 V7">Si faranno passare le stanghe negli anelli; le stanghe saranno ai due lati dell'altare, quando lo si dovrà portare.</p>
<p class="C27 V8">Lo farai di tavole, vuoto; dovrà essere fatto come ti è stato mostrato sul monte.</p>
<p class="C27 V9">«Farai anche il cortile del tabernacolo; dal lato meridionale, per formare il cortile, ci saranno delle cortine di lino fino ritorto, per una lunghezza di cento cubiti, per un lato.</p>
<p class="C27 V10">Questo lato avrà venti colonne con le loro venti basi di rame; i ganci e le aste delle colonne saranno d'argento.</p>
<p class="C27 V11">Così pure per il lato di settentrione, per lungo, ci saranno delle cortine lunghe cento cubiti, con venti colonne e le loro venti basi di rame; i ganci e le aste delle colonne saranno d'argento.</p>
<p class="C27 V12">E per largo, dal lato occidentale, il cortile avrà cinquanta cubiti di cortine, con dieci colonne e le loro dieci basi.</p>
<p class="C27 V13">E per largo, sul davanti, dal lato orientale, il cortile avrà cinquanta cubiti.</p>
<p class="C27 V14">Da uno dei lati dell'ingresso ci saranno quindici cubiti di cortine, con tre colonne e le loro tre basi.</p>
<p class="C27 V15">Anche dall'altro lato ci saranno quindici cubiti di cortine, con tre colonne e le loro tre basi.</p>
<p class="C27 V16">Per l'ingresso del cortile ci sarà una portiera, una cortina ricamata di venti cubiti, di filo violaceo, porporino, scarlatto, e di lino fino ritorto, con quattro colonne e le loro quattro basi.</p>
<p class="C27 V17">Tutte le colonne attorno al cortile saranno congiunte con delle aste d'argento; i loro ganci saranno d'argento e le loro basi di rame.</p>
<p class="C27 V18">La lunghezza del cortile sarà di cento cubiti; la larghezza, di cinquanta da ciascun lato; e l'altezza, di cinque cubiti; le cortine saranno di lino fino ritorto, e le basi delle colonne, di rame.</p>
<p class="C27 V19">Tutti gli utensili destinati al servizio del tabernacolo, tutti i suoi picchetti e tutti i picchetti del cortile saranno di rame.</p>
<p class="C27 V20">«Ordinerai ai figli d'Israele che ti portino dell'olio puro, di olive schiacciate, per il candelabro, per tenere le lampade sempre accese.</p>
<p class="C27 V21">Nella tenda di convegno, fuori del velo che sta davanti alla testimonianza, Aaronne e i suoi figli lo prepareranno perché le lampade ardano dalla sera al mattino davanti al SIGNORE. Questa sarà una regola perenne per i loro discendenti, da essere osservata dai figli d'Israele.</p>
<p class="C28 V1">«Tu farai accostare a te, tra i figli d'Israele, tuo fratello Aaronne e i suoi figli con lui perché siano sacerdoti: Aaronne, Nadab, Abiu, Eleazar e Itamar, figli di Aaronne.</p>
<p class="C28 V2">A tuo fratello Aaronne farai dei paramenti sacri, in segno di dignità e di gloria.</p>
<p class="C28 V3">Parlerai a tutti gli uomini sapienti, che io ho riempito di spirito di sapienza, ed essi faranno i paramenti di Aaronne perché sia consacrato e mi serva come sacerdote.</p>
<p class="C28 V4">Questi sono i paramenti che faranno: un pettorale, un efod, un manto, una tunica lavorata a maglia, un turbante e una cintura. Faranno dunque dei paramenti sacri per Aaronne tuo fratello e per i suoi figli perché mi servano come sacerdoti.</p>
<p class="C28 V5">Si serviranno d'oro, di filo violaceo, porporino, scarlatto e di lino fino.</p>
<p class="C28 V6">«Faranno l'efod d'oro, di filo violaceo, porporino, scarlatto, e di lino fino ritorto, lavorato artisticamente.</p>
<p class="C28 V7">Esso avrà alle due estremità due spalline, che si uniranno per fissarlo.</p>
<p class="C28 V8">La cintura che è sull'efod e lo avvolge sarà del medesimo lavoro dell'efod, tutto d'un pezzo con esso; sarà d'oro, di filo color violaceo, porporino, scarlatto e di lino fino ritorto.</p>
<p class="C28 V9">Prenderai due pietre d'ònice e vi inciderai sopra i nomi dei figli d'Israele:</p>
<p class="C28 V10">sei nomi sopra una pietra, gli altri sei nomi sopra la seconda pietra, in ordine di nascita.</p>
<p class="C28 V11">Inciderai su queste due pietre i nomi dei figli d'Israele come fa un incisore quando incide un sigillo; le farai incastonare in montature d'oro.</p>
<p class="C28 V12">Metterai le due pietre sulle spalline dell'efod. Quelle pietre saranno un memoriale per i figli d'Israele; e Aaronne porterà i loro nomi davanti al SIGNORE sulle sue due spalle, come memoriale.</p>
<p class="C28 V13">E farai delle montature d'oro</p>
<p class="C28 V14">e due catenelle d'oro puro che intreccerai come un cordone, e metterai nelle montature le catenelle così intrecciate.</p>
<p class="C28 V15">«Farai pure il pettorale del giudizio, artisticamente lavorato; lo farai come il lavoro dell'efod: d'oro, di filo violaceo, porporino, scarlatto e di lino fino ritorto.</p>
<p class="C28 V16">Sarà quadrato e doppio; avrà una spanna di lunghezza e una spanna di larghezza.</p>
<p class="C28 V17">V'incastonerai una serie di pietre: quattro file di pietre; nella prima fila ci sarà un sardonio, un topazio e uno smeraldo;</p>
<p class="C28 V18">nella seconda fila, un rubino, uno zaffiro, un calcedonio;</p>
<p class="C28 V19">nella terza fila, un'opale, un'agata, un'ametista;</p>
<p class="C28 V20">nella quarta fila, un crisolito, un ònice e un diaspro. Queste pietre saranno incastonate nelle loro montature d'oro.</p>
<p class="C28 V21">Le pietre corrisponderanno ai nomi dei figli d'Israele, saranno dodici, secondo i loro nomi; saranno incise come dei sigilli, ciascuna con il nome di una delle tribù d'Israele.</p>
<p class="C28 V22">Sul pettorale farai anche delle catenelle d'oro puro, intrecciate come cordoni.</p>
<p class="C28 V23">Poi farai due anelli d'oro e li metterai alle due estremità del pettorale.</p>
<p class="C28 V24">Fisserai i due cordoni d'oro ai due anelli alle estremità del pettorale,</p>
<p class="C28 V25">attaccherai gli altri due capi dei cordoni alle due montature e li metterai sulle spalline dell'efod, sul davanti.</p>
<p class="C28 V26">Farai due anelli d'oro e li metterai alle altre due estremità del pettorale, sull'orlo interiore volto verso l'efod.</p>
<p class="C28 V27">Farai due altri anelli d'oro e li metterai alle due spalline dell'efod, in basso, sul davanti, vicino al punto dove avviene la giuntura, al di sopra della cintura artistica dell'efod.</p>
<p class="C28 V28">Si fisserà il pettorale mediante i suoi anelli agli anelli dell'efod con un cordone violaceo, affinché il pettorale sia al di sopra della cintura artistica dell'efod, e non si possa staccare dall'efod.</p>
<p class="C28 V29">Così Aaronne, quando entrerà nel santuario, porterà i nomi dei figli d'Israele nel pettorale del giudizio, sul suo cuore, per conservarne sempre il ricordo davanti al SIGNORE.</p>
<p class="C28 V30">Metterai sul pettorale del giudizio l'urim e il tummim; essi staranno sul cuore d'Aaronne quando egli si presenterà davanti al SIGNORE. Così Aaronne porterà sempre il giudizio dei figli d'Israele sul suo cuore, davanti al SIGNORE.</p>
<p class="C28 V31">«Farai anche il manto dell'efod, tutto di color violaceo.</p>
<p class="C28 V32">Esso avrà, in mezzo, un'apertura per passarvi il capo; l'apertura avrà intorno un orlo tessuto, come l'apertura d'una corazza, perché non si strappi.</p>
<p class="C28 V33">All'orlo inferiore del manto, tutto intorno, farai delle melagrane di colore violaceo, porporino e scarlatto; in mezzo a esse, tutt'intorno, porrai dei sonagli d'oro:</p>
<p class="C28 V34">un sonaglio d'oro e una melagrana, un sonaglio d'oro e una melagrana, sull'orlo del manto, tutto intorno.</p>
<p class="C28 V35">Aaronne se lo metterà per fare il servizio; quando egli entrerà nel luogo santo davanti al SIGNORE e quando ne uscirà, si udrà il suono, ed egli non morirà.</p>
<p class="C28 V36">«Farai anche una piastra d'oro puro, e su essa inciderai, come s'incide sopra un sigillo: Santo al SIGNORE.</p>
<p class="C28 V37">La fisserai con un nastro violaceo sul turbante e starà sulla sua parte anteriore.</p>
<p class="C28 V38">Starà sulla fronte di Aaronne, e Aaronne porterà le colpe commesse dai figli d'Israele nelle cose sante che consacreranno, in ogni genere di sante offerte; essa starà sempre sulla sua fronte, per renderli graditi alla presenza del SIGNORE.</p>
<p class="C28 V39">«Farai pure la tunica di lino fino, lavorata a maglia; farai un turbante di lino fino e una cintura ricamata.</p>
<p class="C28 V40">Per i figli di Aaronne farai delle tuniche, farai delle cinture, farai delle mitre in segno di dignità e come ornamento.</p>
<p class="C28 V41">Ne vestirai tuo fratello Aaronne, i suoi figli con lui; li ungerai, li consacrerai e li santificherai perché mi servano come sacerdoti.</p>
<p class="C28 V42">Farai loro anche delle mutande di lino per coprire la loro nudità; esse andranno dai fianchi alle cosce.</p>
<p class="C28 V43">Aaronne e i suoi figli le porteranno quando entreranno nella tenda di convegno, o quando si avvicineranno all'altare per fare il servizio nel luogo santo, perché non si rendano colpevoli e non muoiano. Questa è una regola perenne per lui e per la sua discendenza dopo di lui.</p>
<p class="C29 V1">«Questo è quello che farai per consacrarli a me come sacerdoti. Prendi un toro e due montoni senza difetto,</p>
<p class="C29 V2">dei pani azzimi, delle focacce senza lievito impastate con olio e delle gallette senza lievito unte d'olio; farai tutte queste cose di fior di farina di grano.</p>
<p class="C29 V3">Le metterai in un paniere e le offrirai nel paniere insieme al toro e ai due montoni.</p>
<p class="C29 V4">Farai avvicinare Aaronne e i suoi figli all'ingresso della tenda di convegno e li laverai con acqua.</p>
<p class="C29 V5">Poi prenderai i paramenti e vestirai Aaronne della tunica, del manto dell'efod, dell'efod e del pettorale e lo cingerai della cintura artistica dell'efod.</p>
<p class="C29 V6">Gli porrai in capo il turbante e metterai sul turbante il santo diadema.</p>
<p class="C29 V7">Poi prenderai l'olio dell'unzione, glielo spanderai sul capo e l'ungerai.</p>
<p class="C29 V8">Farai quindi avvicinare i suoi figli e li vestirai delle tuniche.</p>
<p class="C29 V9">Cingerai Aaronne e i suoi figli con delle cinture e assicurerai sul loro capo delle mitre, e il sacerdozio apparterrà loro per legge perenne. Così consacrerai Aaronne e i suoi figli.</p>
<p class="C29 V10">Poi farai avvicinare il toro davanti alla tenda di convegno; Aaronne e i suoi figli poseranno le mani sul capo del toro.</p>
<p class="C29 V11">Sgozzerai il toro davanti al SIGNORE, all'ingresso della tenda di convegno.</p>
<p class="C29 V12">Prenderai del sangue del toro e ne metterai col dito sui corni dell'altare e spargerai tutto il sangue ai piedi dell'altare.</p>
<p class="C29 V13">Prenderai pure tutto il grasso che copre le interiora, la rete che è sopra il fegato, i due rognoni e il grasso che c'è sopra, e farai fumare tutto sull'altare.</p>
<p class="C29 V14">Ma la carne del toro, la sua pelle e i suoi escrementi li brucerai con il fuoco fuori dell'accampamento: è un sacrificio di espiazione.</p>
<p class="C29 V15">Poi prenderai uno dei montoni; Aaronne e i suoi figli poseranno le mani sul capo del montone.</p>
<p class="C29 V16">Sgozzerai il montone, ne prenderai il sangue e lo spargerai sull'altare, tutto intorno.</p>
<p class="C29 V17">Poi farai a pezzi il montone, laverai le sue interiora e le sue zampe e le metterai sui pezzi e sulla sua testa.</p>
<p class="C29 V18">Farai fumare tutto il montone sull'altare: è un olocausto al SIGNORE; è un sacrificio di odore soave fatto mediante il fuoco al SIGNORE.</p>
<p class="C29 V19">Poi prenderai l'altro montone, e Aaronne e i suoi figli poseranno le mani sul capo del montone.</p>
<p class="C29 V20">Sgozzerai il montone, prenderai del suo sangue e lo metterai sull'estremità dell'orecchio destro d'Aaronne e sull'estremità dell'orecchio destro dei suoi figli, sul pollice della loro mano destra e sull'alluce del loro piede destro, e spargerai il sangue sull'altare, tutto intorno.</p>
<p class="C29 V21">Prenderai del sangue che è sull'altare, dell'olio dell'unzione e ne spruzzerai su Aaronne e sui suoi paramenti, sui suoi figli e sui paramenti dei suoi figli con lui. Così saranno consacrati lui, i suoi paramenti e insieme a lui i suoi figli e i loro paramenti.</p>
<p class="C29 V22">Prenderai pure il grasso del montone, la coda, il grasso che copre le interiora, la rete del fegato, i due rognoni, il grasso che vi è sopra e la coscia destra, perché è un montone di consacrazione;</p>
<p class="C29 V23">prenderai anche un pane, una focaccia all'olio e una galletta dal paniere degli azzimi che è davanti al SIGNORE;</p>
<p class="C29 V24">porrai tutte queste cose sulle palme delle mani di Aaronne e sulle palme delle mani dei suoi figli e le agiterai come offerta agitata davanti al SIGNORE.</p>
<p class="C29 V25">Poi le prenderai dalle loro mani e le brucerai sull'altare sopra l'olocausto, come un profumo soave davanti al SIGNORE; è un sacrificio fatto, mediante il fuoco, al SIGNORE.</p>
<p class="C29 V26">Prenderai il petto del montone che sarà servito alla consacrazione di Aaronne e lo agiterai come offerta agitata davanti al SIGNORE; questa sarà la tua parte.</p>
<p class="C29 V27">Consacrerai, di ciò che spetta ad Aaronne e ai suoi figli, il petto dell'offerta agitata e la coscia dell'offerta elevata: vale a dire, ciò che del montone della consacrazione sarà stato agitato ed elevato;</p>
<p class="C29 V28">esso apparterrà ad Aaronne e ai suoi figli, come legge perenne, per i figli d'Israele; poiché è un'offerta fatta per elevazione. Sarà un'offerta fatta per elevazione dai figli d'Israele nei loro sacrifici di riconoscenza: la loro offerta per elevazione sarà per il SIGNORE.</p>
<p class="C29 V29">I paramenti sacri di Aaronne saranno, dopo di lui, per i suoi figli, che li indosseranno all'atto della loro unzione e della loro consacrazione.</p>
<p class="C29 V30">Quello dei suoi figli che gli succederà nel sacerdozio li indosserà per sette giorni quando entrerà nella tenda di convegno per fare il servizio nel luogo santo.</p>
<p class="C29 V31">Poi prenderai il montone della consacrazione e ne farai cuocere la carne in un luogo santo;</p>
<p class="C29 V32">Aaronne e i suoi figli mangeranno, all'ingresso della tenda di convegno, la carne del montone e il pane che sarà nel paniere.</p>
<p class="C29 V33">Mangeranno queste cose con cui è stata fatta l'espiazione per consacrarli e santificarli; ma nessun estraneo ne mangerà, perché sono cose sante.</p>
<p class="C29 V34">E se avanzerà carne della consacrazione o pane fino alla mattina dopo, brucerai quel resto con il fuoco; non lo si mangerà, perché è cosa santa.</p>
<p class="C29 V35">Eseguirai dunque, riguardo ad Aaronne e ai suoi figli, tutto quello che ti ho ordinato: li consacrerai in sette giorni.</p>
<p class="C29 V36">Ogni giorno offrirai un toro come sacrificio di espiazione, per fare l'espiazione; purificherai l'altare mediante questa tua espiazione, e lo ungerai per consacrarlo.</p>
<p class="C29 V37">Per sette giorni farai l'espiazione dell'altare, lo santificherai e l'altare sarà santissimo: tutto ciò che toccherà l'altare sarà santo.</p>
<p class="C29 V38">«Or questo è ciò che offrirai sull'altare: due agnelli di un anno, ogni giorno, sempre.</p>
<p class="C29 V39">Uno degli agnelli lo offrirai la mattina e l'altro lo offrirai sull'imbrunire.</p>
<p class="C29 V40">Con il primo agnello offrirai la decima parte di un efa di fior di farina impastata con la quarta parte di un hin di olio vergine e una libazione di un quarto di hin di vino.</p>
<p class="C29 V41">Il secondo agnello lo offrirai sull'imbrunire; lo accompagnerai con la stessa oblazione e con la stessa libazione della mattina; è un sacrificio di profumo soave offerto mediante il fuoco al SIGNORE.</p>
<p class="C29 V42">Sarà l'olocausto quotidiano offerto dai vostri discendenti, all'ingresso della tenda di convegno, davanti al SIGNORE, dove io vi incontrerò per parlare con te.</p>
<p class="C29 V43">Lì mi troverò con i figli d'Israele e la tenda sarà santificata dalla mia gloria.</p>
<p class="C29 V44">Santificherò la tenda di convegno e l'altare; anche Aaronne e i suoi figli santificherò, perché mi servano come sacerdoti.</p>
<p class="C29 V45">Abiterò in mezzo ai figli d'Israele e sarò il loro Dio.</p>
<p class="C29 V46">Essi conosceranno che io sono il SIGNORE, il loro Dio; li ho fatti uscire dal paese d'Egitto per abitare in mezzo a loro. Io sono il SIGNORE, il loro Dio.</p>
<p class="C30 V1">«Farai pure un altare per bruciarvi sopra il profumo; lo farai di legno d'acacia.</p>
<p class="C30 V2">La sua lunghezza sarà di un cubito; la sua larghezza, di un cubito; sarà quadrato e avrà un'altezza di due cubiti; i suoi corni saranno tutti d'un pezzo con esso.</p>
<p class="C30 V3">Rivestirai d'oro puro il disopra, i suoi lati tutt'intorno, i suoi corni; gli farai una ghirlanda d'oro intorno.</p>
<p class="C30 V4">Gli farai due anelli d'oro sotto la ghirlanda, ai suoi due lati; li metterai ai suoi due lati, per passarvi le stanghe che serviranno a portarlo.</p>
<p class="C30 V5">Farai le stanghe di legno d'acacia e le rivestirai d'oro.</p>
<p class="C30 V6">Collocherai l'altare davanti al velo che è davanti all'arca della testimonianza, di fronte al propiziatorio che è sopra la Testimonianza, dove io mi incontrerò con te.</p>
<p class="C30 V7">Aaronne vi brucerà sopra dell'incenso aromatico; lo brucerà ogni mattina, quando riordinerà le lampade.</p>
<p class="C30 V8">Quando Aaronne accenderà le lampade sull'imbrunire, lo farà bruciare; sarà il profumo quotidiano davanti al SIGNORE, di generazione in generazione.</p>
<p class="C30 V9">Non offrirete su di esso incenso profano, né olocausto, né oblazione e non vi farete libazioni.</p>
<p class="C30 V10">Una volta all'anno Aaronne farà l'espiazione sui corni di esso; con il sangue del sacrificio di espiazione per il peccato vi farà sopra l'espiazione una volta all'anno, di generazione in generazione. Sarà cosa santissima, sacra al SIGNORE».</p>
<p class="C30 V11">Il SIGNORE parlò ancora a Mosè e disse:</p>
<p class="C30 V12">«Quando farai il conto dei figli d'Israele, facendo il censimento, ognuno di essi darà al SIGNORE il riscatto della propria vita, quando saranno contati; perché non siano colpiti da qualche piaga, quando ne farai il censimento.</p>
<p class="C30 V13">Daranno questo: chiunque sarà compreso nel censimento darà un mezzo siclo, secondo il siclo del santuario, che è di venti ghere: un mezzo siclo sarà l'offerta da fare al SIGNORE.</p>
<p class="C30 V14">Ogni persona che sarà compresa nel censimento, dai venti anni in su, darà quest'offerta al SIGNORE.</p>
<p class="C30 V15">Il ricco non darà di più, né il povero darà meno di mezzo siclo, quando si darà l'offerta al SIGNORE per il riscatto delle vostre vite.</p>
<p class="C30 V16">Prenderai dunque dai figli d'Israele questo denaro del riscatto e lo adopererai per il servizio della tenda di convegno: sarà per i figli d'Israele un memoriale davanti al SIGNORE per fare il riscatto delle vostre vite».</p>
<p class="C30 V17">Il SIGNORE parlò ancora a Mosè dicendo:</p>
<p class="C30 V18">«Farai pure una conca di rame, con la sua base di rame, per le abluzioni; la porrai tra la tenda di convegno e l'altare, e la riempirai d'acqua.</p>
<p class="C30 V19">Aaronne e i suoi figli vi si laveranno le mani e i piedi.</p>
<p class="C30 V20">Quando entreranno nella tenda di convegno, si laveranno con acqua, perché non muoiano. Anche quando si avvicineranno all'altare per fare il servizio, per far fumare un'offerta fatta al SIGNORE mediante il fuoco,</p>
<p class="C30 V21">si laveranno le mani e i piedi; così non moriranno. Questa sarà una norma perenne per loro, per Aaronne e per la sua discendenza, di generazione in generazione».</p>
<p class="C30 V22">Il SIGNORE parlò ancora a Mosè, dicendo:</p>
<p class="C30 V23">«Prenditi anche i migliori aromi: di mirra vergine, cinquecento sicli; di cinnamomo aromatico, la metà, cioè duecentocinquanta sicli; di canna aromatica, pure duecentocinquanta;</p>
<p class="C30 V24">di cassia, cinquecento, secondo il siclo del santuario, e un hin di olio d'oliva.</p>
<p class="C30 V25">Ne farai un olio per l'unzione sacra, un profumo composto secondo l'arte del profumiere; sarà l'olio per l'unzione sacra.</p>
<p class="C30 V26">Con esso ungerai la tenda di convegno, l'arca della testimonianza,</p>
<p class="C30 V27">la tavola e tutti i suoi utensili, il candelabro e i suoi utensili, l'altare dei profumi,</p>
<p class="C30 V28">l'altare degli olocausti e tutti i suoi utensili, la conca e la sua base.</p>
<p class="C30 V29">Consacrerai così queste cose, ed esse saranno santissime: tutto quello che le toccherà sarà santo.</p>
<p class="C30 V30">Ungerai Aaronne e i suoi figli, li consacrerai perché mi servano come sacerdoti.</p>
<p class="C30 V31">Parlerai ai figli d'Israele, dicendo: "Questo sarà il mio olio di consacrazione per tutte le generazioni future.</p>
<p class="C30 V32">Nessuno dovrà adoperarlo per il suo corpo. Non ne farete neppure un altro uguale, della stessa composizione: esso è cosa santa e sarà per voi cosa santa.</p>
<p class="C30 V33"> Chiunque ne produrrà uno uguale, o chiunque ne metterà sopra un estraneo, sarà escluso dal suo popolo"».</p>
<p class="C30 V34">Il SIGNORE disse ancora a Mosè: «Prenditi degli aromi, della resina, della conchiglia profumata, del galbano, degli aromi con incenso puro, in dosi uguali;</p>
<p class="C30 V35">ne farai un profumo composto secondo l'arte del profumiere, salato, puro, santo;</p>
<p class="C30 V36">ne ridurrai una parte in minutissima polvere e ne porrai davanti alla testimonianza nella tenda di convegno, dove io mi incontrerò con te: esso sarà per voi cosa santissima.</p>
<p class="C30 V37">Del profumo che farai, non ne farete altro della stessa composizione per uso vostro; sarà per te cosa santa, consacrata al SIGNORE.</p>
<p class="C30 V38">Chiunque ne farà di uguale per odorarlo, sarà escluso dal suo popolo».</p>
<p class="C31 V1">Il SIGNORE parlò ancora a Mosè, dicendo:</p>
<p class="C31 V2">«Vedi, io ho chiamato per nome Besaleel, figlio di Uri, figlio di Cur, della tribù di Giuda;</p>
<p class="C31 V3">l'ho riempito dello Spirito di Dio, per dargli sapienza, intelligenza e conoscenza per ogni sorta di lavori,</p>
<p class="C31 V4">per concepire opere d'arte, per lavorare l'oro, l'argento e il rame,</p>
<p class="C31 V5">per incidere pietre da incastonare, per scolpire il legno, per eseguire ogni sorta di lavori.</p>
<p class="C31 V6">Ed ecco, gli ho dato per aiutante Ooliab, figlio di Aisamac, della tribù di Dan; ho messo sapienza nella mente di tutti gli uomini abili, perché possano fare tutto quello che ti ho ordinato:</p>
<p class="C31 V7">la tenda di convegno, l'arca per la testimonianza, il propiziatorio che dovrà esservi sopra, tutti gli arredi della tenda;</p>
<p class="C31 V8">la tavola e i suoi utensili, il candelabro d'oro puro e tutti i suoi utensili, l'altare dell'incenso,</p>
<p class="C31 V9">l'altare degli olocausti e tutti i suoi utensili, la conca e la sua base,</p>
<p class="C31 V10">i paramenti per le cerimonie, i paramenti sacri per il sacerdote Aaronne e i paramenti dei suoi figli per esercitare il sacerdozio,</p>
<p class="C31 V11">l'olio dell'unzione e l'incenso aromatico per il luogo santo. Faranno tutto conformemente a quello che ho ordinato».</p>
<p class="C31 V12">Il SIGNORE parlò ancora a Mosè e disse:</p>
<p class="C31 V13">«Quanto a te, parla ai figli d'Israele e di' loro: "Badate bene di osservare i miei sabati, perché il sabato è un segno tra me e voi per tutte le vostre generazioni, affinché conosciate che io sono il SIGNORE che vi santifica.</p>
<p class="C31 V14">Osserverete dunque il sabato perché è un giorno santo per voi. Chiunque lo profanerà sarà messo a morte. Chiunque farà in esso qualche lavoro sarà escluso dal suo popolo.</p>
<p class="C31 V15">Si lavorerà sei giorni; ma il settimo giorno è un sabato di solenne riposo, sacro al SIGNORE; chiunque farà qualche lavoro nel giorno del sabato dovrà essere messo a morte.</p>
<p class="C31 V16">I figli d'Israele quindi dovranno osservare il sabato, lo celebreranno di generazione in generazione, come un patto perenne.</p>
<p class="C31 V17">Esso è un segno perenne tra me e i figli d'Israele; poiché in sei giorni il SIGNORE fece i cieli e la terra, e il settimo giorno cessò di lavorare e si riposò"».</p>
<p class="C31 V18">Quando il SIGNORE ebbe finito di parlare con Mosè sul monte Sinai, gli diede le due tavole della testimonianza, tavole di pietra, scritte con il dito di Dio.</p>
<p class="C32 V1">Il popolo vide che Mosè tardava a scendere dal monte; allora si radunò intorno ad Aaronne e gli disse: «Facci un dio che vada davanti a noi; poiché quel Mosè, l'uomo che ci ha fatti uscire dal paese d'Egitto, non sappiamo che fine abbia fatto».</p>
<p class="C32 V2">E Aaronne rispose loro: «Staccate gli anelli d'oro che sono agli orecchi delle vostre mogli, dei vostri figli e delle vostre figlie, e portatemeli».</p>
<p class="C32 V3">E tutto il popolo si staccò dagli orecchi gli anelli d'oro e li portò ad Aaronne.</p>
<p class="C32 V4">Egli li prese dalle loro mani e, dopo aver cesellato lo stampo, ne fece un vitello di metallo fuso. E quelli dissero: «O Israele, questo è il tuo dio che ti ha fatto uscire dal paese d'Egitto!»</p>
<p class="C32 V5">Quando Aaronne vide questo, costruì un altare davanti al vitello ed esclamò: «Domani sarà festa in onore del SIGNORE!»</p>
<p class="C32 V6">L'indomani, si alzarono di buon'ora, offrirono olocausti e portarono dei sacrifici di ringraziamento; il popolo sedette per mangiare e bere, poi si alzò per divertirsi.</p>
<p class="C32 V7">Il SIGNORE disse a Mosè: «Va' , scendi; perché il tuo popolo che hai fatto uscire dal paese d'Egitto, si è corrotto;</p>
<p class="C32 V8">si sono presto sviati dalla strada che io avevo loro ordinato di seguire; si son fatti un vitello di metallo fuso, l'hanno adorato, gli hanno offerto sacrifici e hanno detto: "O Israele, questo è il tuo dio che ti ha fatto uscire dal paese d'Egitto"».</p>
<p class="C32 V9">Il SIGNORE disse ancora a Mosè: «Ho considerato bene questo popolo; ecco, è un popolo dal collo duro.</p>
<p class="C32 V10">Dunque, lascia che la mia ira s'infiammi contro di loro e che io li consumi, ma di te io farò una grande nazione».</p>
<p class="C32 V11">Allora Mosè supplicò il SIGNORE, il suo Dio, e disse: «Perché, o SIGNORE, la tua ira s'infiammerebbe contro il tuo popolo che hai fatto uscire dal paese d'Egitto con grande potenza e con mano forte?</p>
<p class="C32 V12">Perché gli Egiziani direbbero: "Egli li ha fatti uscire per far loro del male, per ucciderli tra le montagne e per sterminarli dalla faccia della terra!" Calma l'ardore della tua ira e pèntiti del male di cui minacci il tuo popolo.</p>
<p class="C32 V13">Ricordati di Abraamo, d'Isacco e d'Israele, tuoi servi, ai quali giurasti per te stesso, dicendo loro: "Io moltiplicherò la vostra discendenza come le stelle del cielo; darò alla vostra discendenza tutto questo paese di cui vi ho parlato ed essa lo possederà per sempre"».</p>
<p class="C32 V14">E il SIGNORE si pentì del male che aveva detto di fare al suo popolo.</p>
<p class="C32 V15">Allora Mosè si voltò e scese dal monte con le due tavole della testimonianza nelle mani: tavole scritte da una parte e dall'altra.</p>
<p class="C32 V16">Le tavole erano opera di Dio e la scrittura era scrittura di Dio incisa sulle tavole.</p>
<p class="C32 V17">Or Giosuè, udendo il clamore del popolo che gridava, disse a Mosè: «Si ode un fragore di battaglia nell'accampamento».</p>
<p class="C32 V18">Mosè rispose: «Questo non è grido di vittoria, né grido di vinti; il clamore che io odo è di gente che canta».</p>
<p class="C32 V19">Quando fu vicino all'accampamento, vide il vitello e le danze; e l'ira di Mosè s'infiammò ed egli gettò dalle mani le tavole e le spezzò ai piedi del monte.</p>
<p class="C32 V20">Poi prese il vitello che quelli avevano fatto, lo bruciò col fuoco, lo ridusse in polvere, sparse la polvere sull'acqua e la fece bere ai figli d'Israele.</p>
<p class="C32 V21">Mosè disse ad Aaronne: «Che ti ha fatto questo popolo, che gli hai attirato addosso un così grande peccato?»</p>
<p class="C32 V22">Aaronne rispose: «L'ira del mio signore non s'infiammi; tu conosci questo popolo e sai che è incline al male.</p>
<p class="C32 V23">Essi mi hanno detto: "Facci un dio che vada davanti a noi; poiché quel Mosè, l'uomo che ci ha fatti uscire dal paese d'Egitto, non sappiamo che fine abbia fatto".</p>
<p class="C32 V24">Io ho detto loro: "Chi ha dell'oro se lo levi di dosso!" Essi me l'hanno dato; io l'ho buttato nel fuoco e ne è venuto fuori questo vitello».</p>
<p class="C32 V25">Quando Mosè vide che il popolo era senza freno e che Aaronne lo aveva lasciato sfrenarsi esponendolo all'obbrobrio dei suoi nemici,</p>
<p class="C32 V26">si fermò all'ingresso dell'accampamento, e disse: «Chiunque è per il SIGNORE, venga a me!» E tutti i figli di Levi si radunarono presso di lui.</p>
<p class="C32 V27">Ed egli disse loro: «Così dice il SIGNORE, il Dio d'Israele: "Ognuno di voi si metta la spada al fianco; percorrete l'accampamento da una porta all'altra di esso, e ciascuno uccida il fratello, ciascuno l'amico, ciascuno il vicino!"»</p>
<p class="C32 V28">I figli di Levi eseguirono l'ordine di Mosè, e in quel giorno caddero circa tremila uomini.</p>
<p class="C32 V29">Poi Mosè disse: «Consacratevi oggi al SIGNORE, ciascuno a prezzo del proprio figlio e del proprio fratello, e il SIGNORE vi conceda oggi una benedizione».</p>
<p class="C32 V30">L'indomani Mosè disse al popolo: «Voi avete commesso un grande peccato; ma ora io salirò dal SIGNORE; forse otterrò che il vostro peccato vi sia perdonato».</p>
<p class="C32 V31">Mosè dunque tornò al SIGNORE e disse: «Ahimé, questo popolo ha commesso un grande peccato e si è fatto un dio d'oro;</p>
<p class="C32 V32">nondimeno, perdona ora il loro peccato! Se no, ti prego, cancellami dal tuo libro che hai scritto!»</p>
<p class="C32 V33">Il SIGNORE rispose a Mosè: «Colui che ha peccato contro di me, quello cancellerò dal mio libro!</p>
<p class="C32 V34">Ora va' , conduci il popolo dove ti ho detto. Ecco, il mio angelo andrà davanti a te; ma nel giorno che verrò a punire, io li punirò del loro peccato».</p>
<p class="C32 V35">E il SIGNORE colpì il popolo, perché esso era l'autore del vitello che Aaronne aveva fatto.</p>
<p class="C33 V1">Il SIGNORE disse a Mosè: «Va' , sali di qui, tu con il popolo che hai fatto uscire dal paese d'Egitto, verso il paese che promisi con giuramento ad Abraamo, a Isacco e a Giacobbe, dicendo: "Io lo darò alla tua discendenza".</p>
<p class="C33 V2">Io manderò un angelo davanti a te e scaccerò i Cananei, gli Amorei, gli Ittiti, i Ferezei, gli Ivvei e i Gebusei.</p>
<p class="C33 V3">Egli vi condurrà in un paese dove scorre il latte e il miele; ma io non salirò in mezzo a te, perché sei un popolo dal collo duro, e potrei anche sterminarti lungo il cammino».</p>
<p class="C33 V4">Quando il popolo udì queste dure parole, fece cordoglio e nessuno mise i propri ornamenti.</p>
<p class="C33 V5">Infatti il SIGNORE aveva detto a Mosè: «Di' ai figli d'Israele: "Voi siete un popolo dal collo duro; se io salissi per un momento solo in mezzo a te, ti consumerei! Ora, dunque, togliti i tuoi ornamenti e vedrò come io ti debba trattare"».</p>
<p class="C33 V6">E i figli d'Israele si spogliarono dei loro ornamenti, dalla partenza dal monte Oreb in poi.</p>
<p class="C33 V7">Mosè prese la tenda, e la piantò per sé fuori dell'accampamento, a una certa distanza dall'accampamento, e la chiamò tenda di convegno; e chiunque cercava il SIGNORE, usciva verso la tenda di convegno, che era fuori dell'accampamento.</p>
<p class="C33 V8">Quando Mosè usciva per recarsi alla tenda, tutto il popolo si alzava e ognuno se ne stava in piedi all'ingresso della propria tenda e seguiva con lo sguardo Mosè, finché egli era entrato nella tenda.</p>
<p class="C33 V9">Appena Mosè entrava nella tenda, la colonna di nuvola scendeva, si fermava all'ingresso della tenda, e il SIGNORE parlava con Mosè.</p>
<p class="C33 V10">Tutto il popolo vedeva la colonna di nuvola ferma all'ingresso della tenda; tutto il popolo si alzava e ciascuno adorava all'ingresso della propria tenda.</p>
<p class="C33 V11">Or il SIGNORE parlava con Mosè faccia a faccia, come un uomo parla col proprio amico; poi Mosè tornava all'accampamento; ma Giosuè, figlio di Nun, suo giovane aiutante, non si allontanava dalla tenda.</p>
<p class="C33 V12">Mosè disse al SIGNORE: «Vedi, tu mi dici: "Fa' salire questo popolo!" Però non mi fai conoscere chi manderai con me. Eppure hai detto: "Io ti conosco personalmente e anche hai trovato grazia agli occhi miei".</p>
<p class="C33 V13">Or dunque, se ho trovato grazia agli occhi tuoi, ti prego, fammi conoscere le tue vie, affinché io ti conosca e possa trovare grazia agli occhi tuoi. Considera che questa nazione è popolo tuo».</p>
<p class="C33 V14">Il SIGNORE rispose: «La mia presenza andrà con te e io ti darò riposo».</p>
<p class="C33 V15">Mosè gli disse: «Se la tua presenza non viene con me, non farci partire di qui.</p>
<p class="C33 V16">Poiché, come si farà ora a conoscere che io e il tuo popolo abbiamo trovato grazia agli occhi tuoi, se tu non vieni con noi? Questo fatto distinguerà me e il tuo popolo da tutti i popoli che sono sulla faccia della terra».</p>
<p class="C33 V17">Il SIGNORE disse a Mosè: «Farò anche questo che tu chiedi, perché tu hai trovato grazia agli occhi miei, e ti conosco personalmente».</p>
<p class="C33 V18">Mosè disse: «Ti prego, fammi vedere la tua gloria!»</p>
<p class="C33 V19">Il SIGNORE gli rispose: «Io farò passare davanti a te tutta la mia bontà, proclamerò il nome del SIGNORE davanti a te; farò grazia a chi vorrò fare grazia e avrò pietà di chi vorrò avere pietà».</p>
<p class="C33 V20">Disse ancora: «Tu non puoi vedere il mio volto, perché l'uomo non può vedermi e vivere».</p>
<p class="C33 V21">E il SIGNORE disse: «Ecco qui un luogo vicino a me; tu starai su quel masso;</p>
<p class="C33 V22">mentre passerà la mia gloria, io ti metterò in una buca del masso, e ti coprirò con la mia mano finché io sia passato;</p>
<p class="C33 V23">poi ritirerò la mano e mi vedrai da dietro; ma il mio volto non si può vedere».</p>
<p class="C34 V1">Il SIGNORE disse a Mosè: «Taglia due tavole di pietra come le prime; e io scriverò sulle tavole le parole che erano sulle prime due tavole che hai spezzato.</p>
<p class="C34 V2">Sii pronto domani mattina, e sali, al mattino, sul monte Sinai e presèntati a me sulla vetta del monte.</p>
<p class="C34 V3">Nessuno salga con te, e non si veda alcuno su tutto il monte; greggi e armenti non pascolino nei pressi di questo monte».</p>
<p class="C34 V4">Mosè, dunque, tagliò due tavole di pietra come le prime; si alzò la mattina di buon'ora, salì sul monte Sinai come il SIGNORE gli aveva comandato, e prese in mano le due tavole di pietra.</p>
<p class="C34 V5">Il SIGNORE discese nella nuvola, si fermò con lui e proclamò il nome del SIGNORE.</p>
<p class="C34 V6">Il SIGNORE passò davanti a lui, e gridò: «Il SIGNORE! il SIGNORE! il Dio misericordioso e pietoso, lento all'ira, ricco in bontà e fedeltà,</p>
<p class="C34 V7">che conserva la sua bontà fino alla millesima generazione, che perdona l'iniquità, la trasgressione e il peccato ma non terrà il colpevole per innocente; che punisce l'iniquità dei padri sopra i figli e sopra i figli dei figli, fino alla terza e alla quarta generazione!»</p>
<p class="C34 V8">Mosè subito s'inchinò fino a terra e adorò.</p>
<p class="C34 V9">Poi disse: «Ti prego, Signore, se ho trovato grazia agli occhi tuoi, venga il Signore in mezzo a noi, perché questo è un popolo dal collo duro; perdona la nostra iniquità, il nostro peccato e prendici come tua eredità».</p>
<p class="C34 V10">Il SIGNORE rispose: «Ecco, io faccio un patto: farò davanti a tutto il tuo popolo meraviglie, quali non sono mai state fatte su tutta la terra né in alcuna nazione; tutto il popolo in mezzo al quale ti trovi vedrà l'opera del SIGNORE, perché tremendo è quello che io sto per fare per mezzo di te.</p>
<p class="C34 V11">Osserva quello che oggi ti comando: Ecco, io scaccerò davanti a te gli Amorei, i Cananei, gli Ittiti, i Ferezei, gli Ivvei e i Gebusei.</p>
<p class="C34 V12">Guardati dal fare alleanza con gli abitanti del paese nel quale stai per andare, perché non diventino, in mezzo a te, una trappola;</p>
<p class="C34 V13">ma demolite i loro altari, frantumate le loro colonne, abbattete i loro idoli;</p>
<p class="C34 V14">tu non adorerai altro dio, perché il SIGNORE, che si chiama il Geloso, è un Dio geloso.</p>
<p class="C34 V15">Guardati dal fare alleanza con gli abitanti del paese, altrimenti, quando quelli si prostituiranno ai loro dèi e offriranno sacrifici ai loro dèi, potrà avvenire che essi t'invitino e tu mangi dei loro sacrifici,</p>
<p class="C34 V16">prenda delle loro figlie per i tuoi figli, e le loro figlie si prostituiscano ai loro dèi e inducano i tuoi figli a prostituirsi ai loro dèi.</p>
<p class="C34 V17">Non ti farai dèi di metallo fuso.</p>
<p class="C34 V18">«Osserverai la festa degli Azzimi. Per sette giorni, al tempo fissato del mese di Abib, mangerai pane azzimo, come ti ho ordinato; poiché nel mese di Abib tu sei uscito dall'Egitto.</p>
<p class="C34 V19">Ogni primogenito è mio; mio è ogni primo parto maschio di tutto il tuo bestiame: del bestiame grosso e minuto.</p>
<p class="C34 V20">Ma riscatterai con un agnello il primo nato dell'asino; e, se non lo vorrai riscattare, gli romperai il collo. Riscatterai ogni primogenito dei tuoi figli. Nessuno comparirà davanti a me a mani vuote.</p>
<p class="C34 V21">Lavorerai sei giorni; ma il settimo giorno ti riposerai: ti riposerai anche al tempo dell'aratura e della mietitura.</p>
<p class="C34 V22">Celebrerai la festa delle Settimane, cioè delle primizie della mietitura del frumento, e la festa della Raccolta alla fine dell'anno.</p>
<p class="C34 V23">Tre volte all'anno ogni vostro maschio comparirà alla presenza del Signore, DIO, che è il Dio d'Israele.</p>
<p class="C34 V24">Io scaccerò davanti a te delle nazioni e allargherò i tuoi confini; nessuno oserà appropriarsi del tuo paese, quando salirai, tre volte all'anno, per comparire alla presenza del SIGNORE, che è il tuo Dio.</p>
<p class="C34 V25">Non offrirai con pane lievitato il sangue della vittima immolata a me, e il sacrificio della festa di Pasqua non sarà conservato fino al mattino.</p>
<p class="C34 V26">Porterai alla casa del SIGNORE, il tuo Dio, le primizie dei primi frutti della tua terra. Non cuocerai il capretto nel latte di sua madre».</p>
<p class="C34 V27">Poi il SIGNORE disse a Mosè: «Scrivi queste parole; perché sul fondamento di queste parole io ho fatto un patto con te e con Israele».</p>
<p class="C34 V28">E Mosè rimase lì con il SIGNORE quaranta giorni e quaranta notti; non mangiò pane e non bevve acqua. E il SIGNORE scrisse sulle tavole le parole del patto, i dieci comandamenti.</p>
<p class="C34 V29">Poi Mosè scese dal monte Sinai. Egli aveva in mano le due tavole della testimonianza quando scese dal monte. Mosè non sapeva che la pelle del suo viso era diventata tutta raggiante mentre egli parlava con il SIGNORE.</p>
<p class="C34 V30">Aaronne e tutti i figli d'Israele guardarono Mosè, e videro che la pelle del suo viso era tutta raggiante. Perciò ebbero paura di avvicinarsi a lui.</p>
<p class="C34 V31">Ma Mosè li chiamò, e Aaronne e tutti i capi della comunità tornarono a lui, e Mosè parlò loro.</p>
<p class="C34 V32">Dopo questo, tutti i figli d'Israele si avvicinarono, ed egli impose loro tutto quello che il SIGNORE gli aveva detto sul monte Sinai.</p>
<p class="C34 V33">Quando Mosè ebbe finito di parlare con loro, si mise un velo sulla faccia.</p>
<p class="C34 V34">Ma quando Mosè entrava alla presenza del SIGNORE per parlare con lui, si toglieva il velo, finché non tornava fuori; poi tornava fuori e diceva ai figli d'Israele quello che gli era stato comandato.</p>
<p class="C34 V35">I figli d'Israele, guardando la faccia di Mosè, vedevano la sua pelle tutta raggiante; Mosè si rimetteva il velo sulla faccia, finché non entrava a parlare con il SIGNORE.</p>
<p class="C35 V1">Mosè convocò tutta la comunità dei figli d'Israele e disse loro: «Queste sono le cose che il SIGNORE ha ordinato di fare.</p>
<p class="C35 V2">Sei giorni si dovrà lavorare, ma il settimo giorno sarà per voi un giorno santo, un sabato di solenne riposo, consacrato al SIGNORE. Chiunque farà qualche lavoro in esso sarà messo a morte.</p>
<p class="C35 V3">Non accenderete il fuoco in nessuna delle vostre abitazioni il giorno del sabato».</p>
<p class="C35 V4">Poi Mosè parlò a tutta la comunità dei figli d'Israele, e disse: «Questo è ciò che il SIGNORE ha ordinato:</p>
<p class="C35 V5">Prelevate da quello che avete un'offerta al SIGNORE; chiunque è di cuore volenteroso farà un'offerta al SIGNORE: oro, argento, rame;</p>
<p class="C35 V6">stoffe di color violaceo, porporino, scarlatto, lino fino, pelo di capra,</p>
<p class="C35 V7">pelli di montone tinte in rosso, pelli di delfino, legno di acacia,</p>
<p class="C35 V8">olio per il candelabro, aromi per l'olio dell'unzione e per l'incenso aromatico,</p>
<p class="C35 V9">pietre di ònice, pietre da incastonare per l'efod e per il pettorale.</p>
<p class="C35 V10">Chiunque è abile in mezzo a voi venga ed esegua tutto quello che il SIGNORE ha ordinato:</p>
<p class="C35 V11">il tabernacolo, la sua tenda e la sua copertura, i suoi fermagli, le sue assi, le sue traverse, le sue colonne e le sue basi,</p>
<p class="C35 V12">l'arca, le sue stanghe, il propiziatorio e il velo da stendere davanti all'arca,</p>
<p class="C35 V13">la tavola e le sue stanghe, tutti i suoi utensili e il pane della presentazione;</p>
<p class="C35 V14">il candelabro per la luce e i suoi utensili, le sue lampade e l'olio per il candelabro;</p>
<p class="C35 V15">l'altare dei profumi e le sue stanghe, l'olio dell'unzione e l'incenso aromatico, la portiera dell'ingresso per l'entrata del tabernacolo,</p>
<p class="C35 V16">l'altare degli olocausti con la sua gratella di rame, le sue stanghe e tutti i suoi utensili, la conca e la sua base,</p>
<p class="C35 V17">le cortine del cortile, le sue colonne, le loro basi e la portiera all'ingresso del cortile;</p>
<p class="C35 V18">i pioli del tabernacolo, i pioli del cortile e le loro funi;</p>
<p class="C35 V19">i paramenti delle cerimonie per fare il servizio nel luogo santo, i paramenti sacri per il sacerdote Aaronne, e i paramenti dei suoi figli per esercitare il sacerdozio».</p>
<p class="C35 V20">Allora tutta l'assemblea dei figli d'Israele si ritirò dalla presenza di Mosè.</p>
<p class="C35 V21">Tutti quelli che il proprio cuore spingeva e tutti quelli che il proprio spirito rendeva volenterosi vennero a portare l'offerta al SIGNORE per l'opera della tenda di convegno, per tutto il suo servizio e per i paramenti sacri.</p>
<p class="C35 V22">Vennero uomini e donne; quanti erano di cuore volenteroso portarono fermagli, orecchini, anelli da sigillare e braccialetti, ogni sorta di gioielli d'oro; ognuno portò qualche offerta d'oro al SIGNORE.</p>
<p class="C35 V23">Chiunque aveva delle stoffe tinte di violaceo, porporino, scarlatto, o lino fino, o pelo di capra, o pelli di montone tinte in rosso, o pelli di delfino, portò ogni cosa.</p>
<p class="C35 V24">Chiunque presentava un'offerta d'argento e di rame, la portò come offerta consacrata al SIGNORE; chiunque aveva del legno di acacia, lo portò per ogni lavoro destinato al servizio.</p>
<p class="C35 V25">Tutte le donne abili filarono con le proprie mani e portarono i loro filati di color violaceo, porporino, scarlatto, e del lino fino.</p>
<p class="C35 V26">Tutte le donne il cui cuore spinse a usare la loro abilità, filarono del pelo di capra.</p>
<p class="C35 V27">I capi del popolo portarono pietre di ònice e pietre da incastonare per l'efod e per il pettorale,</p>
<p class="C35 V28">aromi e olio per il candelabro, per l'olio dell'unzione e per l'incenso aromatico.</p>
<p class="C35 V29">Tutti i figli d'Israele, uomini e donne, il cui cuore mosse a portare volenterosamente il necessario per tutta l'opera che il SIGNORE aveva ordinata per mezzo di Mosè, portarono al SIGNORE delle offerte volontarie.</p>
<p class="C35 V30">Mosè disse ai figli d'Israele: «Vedete, il SIGNORE ha chiamato per nome Besaleel, figlio di Uri, figlio di Cur, della tribù di Giuda;</p>
<p class="C35 V31">lo ha riempito dello Spirito di Dio, per dargli sapienza, intelligenza e conoscenza per ogni sorta di lavori,</p>
<p class="C35 V32">per concepire opere d'arte, per lavorare l'oro, l'argento e il rame,</p>
<p class="C35 V33">per incidere pietre da incastonare, per scolpire il legno, per eseguire ogni sorta di lavori.</p>
<p class="C35 V34">E gli ha comunicato il dono d'insegnare: a lui ed a Ooliab, figlio di Aisamac, della tribù di Dan.</p>
<p class="C35 V35">Li ha riempiti d'intelligenza per eseguire ogni sorta di lavori d'artigiano e di disegnatore, di ricamatore e di tessitore in colori svariati: violaceo, porporino, scarlatto, e di lino fino, per eseguire qualunque lavoro e per concepire lavori d'arte».</p>
<p class="C36 V1">Besaleel e Ooliab e tutti gli uomini abili, nei quali il SIGNORE ha messo sapienza e intelligenza per saper eseguire tutti i lavori per il servizio del santuario, faranno ogni cosa secondo quanto il SIGNORE ha ordinato.</p>
<p class="C36 V2">Mosè chiamò dunque Besaleel e Ooliab e tutti gli uomini abili nei quali il SIGNORE aveva messo intelligenza, tutti quelli il cui cuore spingeva ad applicarsi al lavoro per eseguirlo;</p>
<p class="C36 V3">essi presero davanti a Mosè tutte le offerte portate dai figli d'Israele per i lavori destinati al servizio del santuario, per eseguirli. Ma ogni mattina i figli d'Israele continuavano a portare a Mosè delle offerte volontarie.</p>
<p class="C36 V4">Allora tutti gli uomini abili che erano occupati a tutti i lavori del santuario, lasciato ognuno il lavoro che faceva, vennero a dire a Mosè:</p>
<p class="C36 V5">«Il popolo porta molto più di quello che occorre per eseguire i lavori che il SIGNORE ha comandato di fare».</p>
<p class="C36 V6">Allora Mosè diede quest'ordine, che fu bandito per l'accampamento: «Né uomo né donna faccia più alcuna opera come offerta per il santuario». Così si impedì al popolo di portare altro;</p>
<p class="C36 V7">poiché la roba già pronta bastava a fare tutto il lavoro, e ve n'era di avanzo.</p>
<p class="C36 V8">Tutti gli uomini abili, tra quelli che eseguivano il lavoro, fecero dunque il tabernacolo di dieci teli, di lino fino ritorto, di filo color violaceo, porporino e scarlatto, con dei cherubini artisticamente lavorati.</p>
<p class="C36 V9">La lunghezza di un telo era di ventotto cubiti; e la larghezza, di quattro cubiti; tutti i teli erano della stessa misura.</p>
<p class="C36 V10">Cinque teli furono uniti insieme, e gli altri cinque furono pure uniti insieme.</p>
<p class="C36 V11">Si misero dei lacci di color violaceo all'orlo del telo che era all'estremità della prima serie di teli; lo stesso si fece all'orlo del telo che era all'estremità della seconda serie.</p>
<p class="C36 V12">Si misero cinquanta lacci al primo telo, e cinquanta lacci all'orlo del telo che era all'estremità della seconda serie: i lacci corrispondevano l'uno all'altro.</p>
<p class="C36 V13">Si fecero pure cinquanta fermagli d'oro e si unirono i teli l'uno all'altro mediante i fermagli; così il tabernacolo formò un tutto unico.</p>
<p class="C36 V14">Si fecero inoltre dei teli di pelo di capra, per servire da tenda per coprire il tabernacolo: di questi teli se ne fecero undici.</p>
<p class="C36 V15">La lunghezza di ogni telo era di trenta cubiti; la larghezza, di quattro cubiti; gli undici teli avevano la stessa misura.</p>
<p class="C36 V16">Si unirono insieme, da una parte, cinque teli, e si unirono insieme, dall'altra parte, gli altri sei.</p>
<p class="C36 V17">Si misero cinquanta lacci all'orlo del telo che era all'estremità della prima serie di teli, e cinquanta lacci all'orlo del telo che era all'estremità della seconda serie.</p>
<p class="C36 V18">Si fecero cinquanta fermagli di rame per unire insieme la tenda, in modo che formasse un tutto unico.</p>
<p class="C36 V19">Si fece pure per la tenda una coperta di pelli di montone tinte di rosso e, sopra questa, un'altra di pelli di delfino.</p>
<p class="C36 V20">Poi si fecero per il tabernacolo le assi di legno di acacia, messe per diritto.</p>
<p class="C36 V21">La lunghezza di un'asse era di dieci cubiti, e la larghezza di un'asse, di un cubito e mezzo.</p>
<p class="C36 V22">Ogni asse aveva due incastri paralleli; così fu fatto per tutte le assi del tabernacolo.</p>
<p class="C36 V23">Si fecero dunque le assi per il tabernacolo: venti assi dal lato meridionale, verso il sud;</p>
<p class="C36 V24">si fecero quaranta basi d'argento sotto le venti assi: due basi sotto ogni asse per i suoi due incastri.</p>
<p class="C36 V25">Per il secondo lato del tabernacolo, il lato di nord,</p>
<p class="C36 V26">si fecero venti assi, con le loro quaranta basi d'argento: due basi sotto ogni asse.</p>
<p class="C36 V27">Per la parte posteriore del tabernacolo, verso occidente, si fecero sei assi.</p>
<p class="C36 V28">Si fecero pure due assi per gli angoli del tabernacolo, dalla parte posteriore.</p>
<p class="C36 V29">Queste erano doppie dal basso in su, e al tempo stesso formavano un tutto fino in cima, fino al primo anello. Così fu fatto per tutte e due le assi che erano ai due angoli.</p>
<p class="C36 V30">Vi erano dunque otto assi con le loro basi d'argento: sedici basi: due basi sotto ogni asse.</p>
<p class="C36 V31">Si fecero delle traverse di legno d'acacia: cinque per le assi di un lato del tabernacolo;</p>
<p class="C36 V32">cinque traverse per le assi dell'altro lato del tabernacolo e cinque traverse per le assi della parte posteriore del tabernacolo, a occidente.</p>
<p class="C36 V33">Si fecero la traversa di mezzo, in mezzo alle assi, per farla passare da una parte all'altra.</p>
<p class="C36 V34">Le assi furono rivestite d'oro e furono fatti d'oro gli anelli per i quali dovevano passare le traverse, e le traverse furono rivestite d'oro.</p>
<p class="C36 V35">Fu fatto pure il velo, di filo violaceo, porporino, scarlatto e di lino fino ritorto con dei cherubini artisticamente lavorati;</p>
<p class="C36 V36">si fecero per esso quattro colonne di acacia e si rivestirono d'oro; i loro ganci erano d'oro; per le colonne, si fusero quattro basi d'argento.</p>
<p class="C36 V37">Si fece anche per l'ingresso della tenda una portiera ricamata di filo violaceo, porporino, scarlatto, e di lino fino ritorto.</p>
<p class="C36 V38">Si fecero le sue cinque colonne con i loro ganci; si rivestirono d'oro i loro capitelli e le loro aste; le loro cinque basi erano di rame.</p>
<p class="C37 V1">Poi Besaleel fece l'arca di legno d'acacia; la sua lunghezza era di due cubiti e mezzo, la sua larghezza era di un cubito e mezzo e la sua altezza di un cubito e mezzo.</p>
<p class="C37 V2">La rivestì d'oro puro di dentro e di fuori, e le fece una ghirlanda d'oro che le girava intorno.</p>
<p class="C37 V3">Fuse per essa quattro anelli d'oro, che mise ai suoi quattro piedi: due anelli da un lato e due anelli dall'altro lato.</p>
<p class="C37 V4">Fece anche delle stanghe di legno d'acacia, e le rivestì d'oro.</p>
<p class="C37 V5">Fece passare le stanghe per gli anelli ai lati dell'arca, per portare l'arca.</p>
<p class="C37 V6">Fece anche un propiziatorio d'oro puro; la sua lunghezza era di due cubiti e mezzo, e la sua larghezza di un cubito e mezzo.</p>
<p class="C37 V7">Fece due cherubini d'oro; li fece lavorati al martello, alle due estremità del propiziatorio:</p>
<p class="C37 V8">un cherubino a una delle estremità e un cherubino all'altra; fece in modo che questi cherubini uscissero dal propiziatorio alle due estremità.</p>
<p class="C37 V9">I cherubini avevano le ali spiegate in alto, in modo da coprire il propiziatorio con le ali; avevano la faccia rivolta l'uno verso l'altro; le facce dei cherubini erano rivolte verso il propiziatorio.</p>
<p class="C37 V10">Fece anche la tavola di legno d'acacia; la sua lunghezza era di due cubiti, la sua larghezza di un cubito e la sua altezza di un cubito e mezzo.</p>
<p class="C37 V11">La rivestì d'oro puro e le fece una ghirlanda d'oro che le girava intorno.</p>
<p class="C37 V12">Le fece intorno una cornice alta quattro dita; a questa cornice fece tutto intorno una ghirlanda d'oro.</p>
<p class="C37 V13">Fuse per essa quattro anelli d'oro e mise gli anelli ai quattro angoli, ai quattro piedi della tavola.</p>
<p class="C37 V14">Gli anelli erano vicinissimi alla cornice per farvi passare le stanghe destinate a portare la tavola.</p>
<p class="C37 V15">Fece le stanghe di legno d'acacia, e le rivestì d'oro; esse dovevano servire a portare la tavola.</p>
<p class="C37 V16">Fece anche, d'oro puro, gli utensili da mettere sulla tavola: i suoi piatti, le sue coppe, le sue tazze e i suoi calici da servire per le libazioni.</p>
<p class="C37 V17">Fece anche il candelabro d'oro puro; fece il candelabro lavorato al martello, con il suo piede e il suo tronco; i suoi calici, i suoi pomi e i suoi fiori erano tutti d'un pezzo con il candelabro.</p>
<p class="C37 V18">Gli uscivano sei bracci dai lati: tre bracci del candelabro da un lato e tre bracci del candelabro dall'altro;</p>
<p class="C37 V19">su uno dei bracci vi erano tre calici a forma di mandorla, con un pomo e un fiore; sull'altro braccio, tre calici a forma di mandorla, con un pomo e un fiore. Lo stesso per i sei bracci uscenti dal candelabro.</p>
<p class="C37 V20">Nel tronco del candelabro vi erano quattro calici a forma di mandorla, con i loro pomi e i loro fiori.</p>
<p class="C37 V21">Vi era un pomo sotto i due primi bracci che partivano dal candelabro; un pomo sotto i due seguenti bracci che partivano dal candelabro, e un pomo sotto i due ultimi bracci che partivano dal candelabro; così per i sei rami uscenti dal candelabro.</p>
<p class="C37 V22">Questi pomi e questi bracci erano tutti d'un pezzo con il candelabro; il tutto era d'oro puro lavorato al martello.</p>
<p class="C37 V23">Fece pure le sue lampade, in numero di sette, i suoi smoccolatoi e i suoi portacenere d'oro puro.</p>
<p class="C37 V24">Per fare il candelabro con tutti i suoi utensili impiegò un talento d'oro puro.</p>
<p class="C37 V25">Poi fece l'altare dei profumi, di legno d'acacia; la sua lunghezza era di un cubito e la sua larghezza di un cubito; era quadrato e aveva un'altezza di due cubiti; i suoi corni erano tutti d'un pezzo con esso.</p>
<p class="C37 V26">Lo rivestì d'oro puro: il disopra, i suoi lati tutto intorno, i suoi corni; e gli fece una ghirlanda d'oro intorno.</p>
<p class="C37 V27">Gli fece pure due anelli d'oro, sotto la ghirlanda, ai suoi due lati; li mise ai suoi due lati per passarvi le stanghe che servivano a portarlo.</p>
<p class="C37 V28">Fece le stanghe di legno d'acacia e le rivestì d'oro.</p>
<p class="C37 V29">Poi fece l'olio santo per l'unzione e l'incenso aromatico, puro, secondo l'arte del profumiere.</p>
<p class="C38 V1">Poi fece l'altare degli olocausti, di legno d'acacia; la sua lunghezza era di cinque cubiti; e la sua larghezza di cinque cubiti; era quadrato e aveva un'altezza di tre cubiti.</p>
<p class="C38 V2">Ai quattro angoli gli fece dei corni, che spuntavano da esso e lo rivestì di rame.</p>
<p class="C38 V3">Fece pure tutti gli utensili dell'altare: i vasi per le ceneri, le palette, i catini, i forchettoni, i bracieri; tutti i suoi utensili li fece di rame.</p>
<p class="C38 V4">Fece per l'altare una graticola di rame a forma di rete, sotto la cornice, nella parte inferiore; in modo che la rete raggiungesse la metà dell'altezza dell'altare.</p>
<p class="C38 V5">Fuse quattro anelli per i quattro angoli della gratella di rame, per farvi passare le stanghe.</p>
<p class="C38 V6">Poi fece le stanghe di legno di acacia e le rivestì di rame.</p>
<p class="C38 V7">Fece passare le stanghe per gli anelli, ai lati dell'altare, le quali dovevano servire a portarlo; lo fece di tavole, vuoto.</p>
<p class="C38 V8">Poi fece la conca di rame e la sua base di rame, servendosi degli specchi delle donne che venivano a gruppi a fare il servizio all'ingresso della tenda di convegno.</p>
<p class="C38 V9">Poi fece il cortile; dal lato meridionale, per formare il cortile, c'erano cento cubiti di cortine di lino fino ritorto,</p>
<p class="C38 V10">con le loro venti colonne e le loro venti basi di rame; i ganci e le aste delle colonne erano d'argento.</p>
<p class="C38 V11">Dal lato di settentrione c'erano cento cubiti di cortine con le loro venti colonne e le loro venti basi di rame; i ganci e le aste delle colonne erano d'argento.</p>
<p class="C38 V12">Dal lato d'occidente c'erano cinquanta cubiti di cortine con le loro dieci colonne e le loro dieci basi; i ganci e le aste delle colonne erano d'argento.</p>
<p class="C38 V13">Sul davanti, dal lato orientale, c'erano cinquanta cubiti:</p>
<p class="C38 V14">da uno dei lati dell'ingresso c'erano quindici cubiti di cortine, con tre colonne e le loro tre basi;</p>
<p class="C38 V15">dall'altro lato, tanto da una parte quanto dall'altra dall'ingresso del cortile, c'erano quindici cubiti di cortine, con le loro tre colonne e le loro tre basi.</p>
<p class="C38 V16">Tutte le cortine che formavano il recinto del cortile erano di lino fino ritorto;</p>
<p class="C38 V17">le basi per le colonne erano di rame; i ganci e le aste delle colonne erano d'argento, i capitelli delle colonne erano rivestiti d'argento, e tutte le colonne del cortile erano congiunte con delle aste d'argento.</p>
<p class="C38 V18">La portiera per l'ingresso del cortile era ricamata, di filo violaceo, porporino, scarlatto, e di lino fino ritorto; aveva una lunghezza di venti cubiti e un'altezza di cinque cubiti, corrispondente alla larghezza delle cortine del cortile.</p>
<p class="C38 V19">Le colonne erano quattro, e quattro le loro basi di rame; i loro ganci erano d'argento, i loro capitelli e le loro aste erano rivestiti d'argento.</p>
<p class="C38 V20">Tutti i pioli del tabernacolo e del recinto del cortile erano di rame.</p>
<p class="C38 V21">Questi sono i conti del tabernacolo, del tabernacolo della testimonianza, che furono fatti per ordine di Mosè, ad opera dei Leviti, sotto la direzione d'Itamar, figlio del sacerdote Aaronne.</p>
<p class="C38 V22">Besaleel, figlio d'Uri, figlio di Cur, della tribù di Giuda, fece tutto quello che il SIGNORE aveva ordinato a Mosè,</p>
<p class="C38 V23">avendo con sé Ooliab, figlio di Aisamac, della tribù di Dan, scultore, disegnatore e ricamatore di stoffe violacee, porporine, scarlatte e di lino fino.</p>
<p class="C38 V24">Tutto l'oro che fu impiegato nell'opera per tutti i lavori del santuario, oro delle offerte, fu ventinove talenti e settecentotrenta sicli, secondo il siclo del santuario.</p>
<p class="C38 V25">L'argento di quelli della comunità, dei quali si fece il censimento, fu cento talenti e millesettecentosettantacinque sicli, secondo il siclo del santuario:</p>
<p class="C38 V26">un beca a testa, vale a dire un mezzo siclo, secondo il siclo del santuario, per ogni uomo compreso nel censimento, dall'età di venti anni in su: cioè, per seicento-tremila-cinquecento-cinquanta uomini.</p>
<p class="C38 V27">I cento talenti d'argento servirono a fondere le basi del santuario e le basi del velo: cento basi per i cento talenti, un talento per base.</p>
<p class="C38 V28">Con i millesettecentosettantacinque sicli si fecero dei ganci per le colonne, si rivestirono i capitelli e si fecero le aste delle colonne.</p>
<p class="C38 V29">Il rame delle offerte ammontava a settanta talenti e a duemilaquattrocento sicli.</p>
<p class="C38 V30">Con questi si fecero le basi dell'ingresso della tenda di convegno, l'altare di rame con la sua graticola di rame e tutti gli utensili dell'altare,</p>
<p class="C38 V31">le basi del cortile tutto intorno, le basi dell'ingresso del cortile, tutti i pioli del tabernacolo e tutti i pioli del recinto del cortile.</p>
<p class="C39 V1">Poi, con le stoffe tinte di violaceo, porporino e scarlatto, fecero dei paramenti cerimoniali ben lavorati per le funzioni nel santuario e fecero i paramenti sacri per Aaronne, come il SIGNORE aveva ordinato a Mosè.</p>
<p class="C39 V2">Si fece l'efod, d'oro, di filo violaceo, porporino, scarlatto e di lino fino ritorto.</p>
<p class="C39 V3">Batterono l'oro in lamine e lo tagliarono a fili, per intesserlo nella stoffa violacea, porporina, scarlatta e nel lino fino per farne un lavoro artistico.</p>
<p class="C39 V4">Gli fecero delle spalline, unite insieme; in modo che l'efod era tenuto insieme mediante le sue due estremità.</p>
<p class="C39 V5">La cintura artistica che era sull'efod, per fissarlo, era tutta d'un pezzo con l'efod e del medesimo lavoro di esso: cioè, d'oro, di filo violaceo, porporino, scarlatto e di lino fino ritorto, come il SIGNORE aveva ordinato a Mosè.</p>
<p class="C39 V6">Poi lavorarono le pietre d'ònice, incastonate in montature d'oro, sulle quali incisero i nomi dei figli d'Israele, come si incidono i sigilli.</p>
<p class="C39 V7">E fissarono le pietre sulle spalline dell'efod, per ricordare i figli d'Israele, come il SIGNORE aveva ordinato a Mosè.</p>
<p class="C39 V8">Poi si fece il pettorale artisticamente lavorato, come il lavoro dell'efod: d'oro, di filo violaceo, porporino, scarlatto e di lino fino ritorto.</p>
<p class="C39 V9">Il pettorale era quadrato; lo fecero doppio; aveva la lunghezza di una spanna e una spanna di larghezza; era doppio.</p>
<p class="C39 V10">E vi incastonarono quattro file di pietre; nella prima fila c'era un sardonio, un topazio e uno smeraldo;</p>
<p class="C39 V11">nella seconda fila, un rubino, uno zaffiro e un calcedonio;</p>
<p class="C39 V12">nella terza fila, un'opale, un'agata e un'ametista;</p>
<p class="C39 V13">nella quarta fila, un crisolito, un ònice e un diaspro. Queste pietre erano incastonate nelle loro montature d'oro.</p>
<p class="C39 V14">Le pietre corrispondevano ai nomi dei figli d'Israele, ed erano dodici, secondo i loro nomi; erano incise come dei sigilli; ciascuna con il nome di una delle dodici tribù.</p>
<p class="C39 V15">Fecero pure sul pettorale delle catenelle d'oro puro, intrecciate come dei cordoni.</p>
<p class="C39 V16">Fecero due montature d'oro e due anelli d'oro, e misero i due anelli alle due estremità del pettorale.</p>
<p class="C39 V17">Fissarono i due cordoni d'oro ai due anelli alle estremità del pettorale;</p>
<p class="C39 V18">e attaccarono gli altri due capi dei due cordoni d'oro alle due montature, e li misero sulle due spalline dell'efod, sul davanti.</p>
<p class="C39 V19">Fecero anche due anelli d'oro e li misero alle altre due estremità del pettorale, sull'orlo interno volto verso l'efod.</p>
<p class="C39 V20">Fecero due altri anelli d'oro e li misero alle due spalline dell'efod, in basso, sul davanti, vicino al punto dove avveniva la giuntura, al di sopra della cintura artistica dell'efod.</p>
<p class="C39 V21">Attaccarono il pettorale mediante i suoi anelli agli anelli dell'efod con un cordone violaceo, affinché il pettorale fosse al disopra della banda artisticamente lavorata dell'efod, e non si potesse staccare dall'efod, come il SIGNORE aveva ordinato a Mosè.</p>
<p class="C39 V22">Si fece pure il manto dell'efod, in lavoro di tessitura, tutto di color violaceo,</p>
<p class="C39 V23">e l'apertura in mezzo al manto per farvi passare la testa: apertura, come quella di una corazza, con un'orlatura tessuta intorno, perché non si strappasse.</p>
<p class="C39 V24">E all'orlo inferiore del manto fecero delle melagrane di color violaceo, porporino e scarlatto, di filo ritorto.</p>
<p class="C39 V25">E fecero dei sonagli d'oro puro e posero i sonagli in mezzo alle melagrane all'orlo inferiore del manto, tutto intorno, fra le melagrane:</p>
<p class="C39 V26">un sonaglio e una melagrana, un sonaglio e una melagrana, sull'orlatura del manto, tutto intorno, per fare il servizio, come il SIGNORE aveva ordinato a Mosè.</p>
<p class="C39 V27">Si fecero pure le tuniche di lino fino, in lavoro di tessitura, per Aaronne e per i suoi figli;</p>
<p class="C39 V28">il turbante di lino fino, gli ornamenti delle mitre di lino fino, le mutande di lino fino ritorto</p>
<p class="C39 V29">e la cintura ricamata di lino fino ritorto, di color violaceo, porporino, scarlatto, come il SIGNORE aveva ordinato a Mosè.</p>
<p class="C39 V30">Fecero d'oro puro la lamina del sacro diadema e vi incisero, come si incide sopra un sigillo: Santo al SIGNORE.</p>
<p class="C39 V31">Vi attaccarono un nastro violaceo per fermarla sul turbante, in alto, come il SIGNORE aveva ordinato a Mosè.</p>
<p class="C39 V32">Così fu finito tutto il lavoro del tabernacolo e della tenda di convegno. I figli d'Israele fecero interamente come il SIGNORE aveva ordinato a Mosè; fecero a quel modo.</p>
<p class="C39 V33">Poi portarono a Mosè il tabernacolo, la tenda e tutti i suoi utensili, i suoi fermagli, le sue tavole, le sue traverse, le sue colonne, le sue basi;</p>
<p class="C39 V34">la coperta di pelli di montone tinte di rosso, la coperta di pelli di delfino, e il velo di separazione;</p>
<p class="C39 V35">l'arca della testimonianza con le sue stanghe, e il propiziatorio;</p>
<p class="C39 V36">la tavola con tutti i suoi utensili e il pane della presentazione;</p>
<p class="C39 V37">il candelabro d'oro puro con le sue lampade, le lampade disposte in ordine, tutti i suoi utensili e l'olio per il candelabro;</p>
<p class="C39 V38">l'altare d'oro, l'olio dell'unzione, l'incenso aromatico e la portiera per l'ingresso della tenda;</p>
<p class="C39 V39">l'altare di rame, la sua graticola di rame, le sue stanghe e tutti i suoi utensili, la conca con la sua base;</p>
<p class="C39 V40">le cortine del cortile, le sue colonne con le sue basi, la portiera per l'ingresso del cortile, i cordami del cortile, i suoi pioli e tutti gli utensili per il servizio del tabernacolo, per la tenda di convegno;</p>
<p class="C39 V41">i paramenti cerimoniali per le funzioni del santuario, i paramenti sacri per il sacerdote Aaronne e i paramenti dei suoi figli per esercitare il sacerdozio.</p>
<p class="C39 V42">I figli d'Israele eseguirono tutto il lavoro, come il SIGNORE aveva ordinato a Mosè.</p>
<p class="C39 V43">E Mosè vide tutto il lavoro; ed ecco, essi lo avevano eseguito come il SIGNORE aveva ordinato; lo avevano eseguito a quel modo. E Mosè li benedisse.</p>
<p class="C40 V1">Il SIGNORE parlò a Mosè e disse:</p>
<p class="C40 V2">«Il primo giorno del primo mese erigerai il tabernacolo, la tenda di convegno.</p>
<p class="C40 V3">Vi porrai l'arca della testimonianza e stenderai il velo davanti all'arca.</p>
<p class="C40 V4">Vi porterai dentro la tavola, e disporrai in ordine le cose che vi sono sopra; vi porterai pure il candelabro e accenderai le sue lampade.</p>
<p class="C40 V5">Porrai l'altare d'oro per l'incenso davanti all'arca della testimonianza e metterai la portiera all'ingresso del tabernacolo.</p>
<p class="C40 V6">Porrai l'altare degli olocausti davanti all'ingresso del tabernacolo, della tenda di convegno.</p>
<p class="C40 V7">Metterai la conca fra la tenda di convegno e l'altare, e vi metterai dentro dell'acqua.</p>
<p class="C40 V8">Disporrai il cortile tutto intorno e attaccherai la portiera all'ingresso del cortile.</p>
<p class="C40 V9">Poi prenderai l'olio dell'unzione e ungerai il tabernacolo e tutto ciò che vi è dentro, lo consacrerai con tutti i suoi utensili e sarà santo.</p>
<p class="C40 V10">Ungerai pure l'altare degli olocausti e tutti i suoi utensili, consacrerai l'altare, e l'altare sarà santissimo.</p>
<p class="C40 V11">Ungerai anche la conca con la sua base e la consacrerai.</p>
<p class="C40 V12">Poi farai accostare Aaronne e i suoi figli all'ingresso della tenda di convegno, e li laverai con acqua.</p>
<p class="C40 V13">Rivestirai Aaronne dei paramenti sacri, lo ungerai e lo consacrerai, perché mi serva come sacerdote.</p>
<p class="C40 V14">Farai pure avvicinare i suoi figli, li rivestirai di tuniche</p>
<p class="C40 V15">e li ungerai come avrai unto il loro padre, perché mi servano come sacerdoti; e la loro unzione conferirà loro un sacerdozio perenne, di generazione in generazione».</p>
<p class="C40 V16">Mosè fece così; fece interamente come il SIGNORE gli aveva ordinato.</p>
<p class="C40 V17">Il primo giorno del primo mese del secondo anno, il tabernacolo fu eretto.</p>
<p class="C40 V18">Mosè eresse il tabernacolo, ne pose le basi, ne collocò le assi, ne mise le traverse e ne rizzò le colonne.</p>
<p class="C40 V19">Stese la tenda sul tabernacolo e sopra la tenda pose la coperta di essa, come il SIGNORE aveva ordinato a Mosè.</p>
<p class="C40 V20">Poi prese la Testimonianza e la pose dentro l'arca, mise le stanghe all'arca e collocò il propiziatorio sull'arca;</p>
<p class="C40 V21">portò l'arca nel tabernacolo, sospese il velo di separazione e con esso coprì l'arca della testimonianza, come il SIGNORE aveva ordinato a Mosè.</p>
<p class="C40 V22">Pose pure la tavola nella tenda di convegno, dal lato settentrionale del tabernacolo, fuori dal velo.</p>
<p class="C40 V23">Vi dispose sopra in ordine il pane, davanti al SIGNORE, come il SIGNORE aveva ordinato a Mosè.</p>
<p class="C40 V24">Poi mise il candelabro nella tenda di convegno, di fronte alla tavola, dal lato meridionale del tabernacolo;</p>
<p class="C40 V25">accese le lampade davanti al SIGNORE, come il SIGNORE aveva ordinato a Mosè.</p>
<p class="C40 V26">Poi mise l'altare d'oro nella tenda di convegno, davanti al velo</p>
<p class="C40 V27">e vi bruciò sopra l'incenso aromatico, come il SIGNORE aveva ordinato a Mosè.</p>
<p class="C40 V28">Mise pure la portiera all'ingresso del tabernacolo.</p>
<p class="C40 V29">Poi collocò l'altare degli olocausti all'ingresso del tabernacolo, della tenda di convegno e vi offrì, sopra, l'olocausto e l'oblazione, come il SIGNORE aveva ordinato a Mosè.</p>
<p class="C40 V30">Pose la conca fra la tenda di convegno e l'altare, e vi pose dentro dell'acqua per le abluzioni.</p>
<p class="C40 V31">Mosè, Aaronne e i suoi figli, con quell'acqua, si lavarono le mani e i piedi;</p>
<p class="C40 V32">quando entravano nella tenda di convegno e quando si avvicinavano all'altare, si lavavano, come il SIGNORE aveva ordinato a Mosè.</p>
<p class="C40 V33">Eresse pure il recinto intorno al tabernacolo e all'altare e sospese la cortina all'ingresso del cortile. Così Mosè completò l'opera.</p>
<p class="C40 V34">Allora la nuvola coprì la tenda di convegno, e la gloria del SIGNORE riempì il tabernacolo.</p>
<p class="C40 V35">E Mosè non poté entrare nella tenda di convegno perché la nuvola si era posata sopra, e la gloria del SIGNORE riempiva il tabernacolo.</p>
<p class="C40 V36">Durante tutti i loro viaggi, quando la nuvola si alzava dal tabernacolo, i figli d'Israele partivano;</p>
<p class="C40 V37">ma se la nuvola non si alzava, non partivano fino al giorno in cui si alzava.</p>
<p class="C40 V38">La nuvola del SIGNORE infatti stava sul tabernacolo di giorno; e di notte vi stava un fuoco visibile a tutta la casa d'Israele durante tutti i loro viaggi.</p>
</div>
</div>
<div class="edizione LECTIO">
<div class="libro Es">
<p class="CCAPITOLO VVERSO">TESTO</p>
</div>
</div>
</div>
</body>
</html>
