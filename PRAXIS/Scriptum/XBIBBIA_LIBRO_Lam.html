<html>
<head>
<meta name="viewport" content="width=device-width,height=device-height, initial-scale=1.0" />
<link rel="stylesheet" type="text/css" media="screen" charset="utf-8" href="XBIBBIA.css" />
<script type="text/javascript" src="XBIBBIA.js"></script>
<title>VERBUM</title>
</head>
<body>
<div id="sopra" class="testa">
<table><tr>
<td><input id="libro"    type="text" size="4" value="X" readonly onclick="books()"></td>
<td><input id="capitolo" type="text" size="2" value="1"></td>
<td><input id="verso"    type="text" size="2" value=""></td>
<td><input id="trova"    type="submit" value="TROVA" onclick="trova()"></td>
<td><input id="avanti"   type="submit" value=">>>" onclick="next()"></td>
</tr></table>
</div>
<div id="leggo" class="centro">LEGGO</div>
<div id="sotto" class="piede">Verbum caro factum est</div>
<div id="verbum">
<div id="sigla">Lam</div>
<div class="edizione CEI2008">
<div class="libro Lam">
<p class="CCAPITOLO VVERSO">TESTO</p>
<p class="C1 V1">Alef / Come sta solitaria la città un tempo ricca di popolo! È divenuta come una vedova, la grande fra le nazioni; la signora tra le province è sottoposta a lavori forzati. </p>
<p class="C1 V2">Bet / Piange amaramente nella notte, le sue lacrime sulle sue guance. Nessuno la consola, fra tutti i suoi amanti. Tutti i suoi amici l’hanno tradita, le sono divenuti nemici. </p>
<p class="C1 V3">Ghimel / Giuda è deportato in miseria e in dura schiavitù. Abita in mezzo alle nazioni, e non trova riposo; tutti i suoi persecutori l’hanno raggiunto fra le angosce. </p>
<p class="C1 V4">Dalet / Le strade di Sion sono in lutto, nessuno si reca più alle sue feste; tutte le sue porte sono deserte, i suoi sacerdoti sospirano, le sue vergini sono afflitte ed essa è nell’amarezza. </p>
<p class="C1 V5">He / I suoi avversari sono suoi padroni, i suoi nemici prosperano, perché il Signore l’ha afflitta per i suoi misfatti senza numero; i suoi bambini sono andati in esilio, sospinti dal nemico. </p>
<p class="C1 V6">Vau / Dalla figlia di Sion è scomparso ogni splendore. I suoi capi sono diventati come cervi che non trovano pascolo; camminano senza forze davanti agli inseguitori. </p>
<p class="C1 V7">Zain / Gerusalemme ricorda i giorni della sua miseria e del suo vagare, tutti i suoi beni preziosi dal tempo antico, quando il suo popolo cadeva per mano del nemico e nessuno le porgeva aiuto. I suoi nemici la guardavano e ridevano della sua rovina. </p>
<p class="C1 V8">Het / Gerusalemme ha peccato gravemente ed è divenuta un abominio. Quanti la onoravano la disprezzano, perché hanno visto la sua nudità. Anch’essa sospira e si volge per nasconderla. </p>
<p class="C1 V9">Tet / La sua sozzura è nei lembi della sua veste, non pensava alla sua fine; è caduta in modo inatteso e nessuno la consola. «Guarda, Signore, la mia miseria, perché il nemico trionfa». </p>
<p class="C1 V10">Iod / L’avversario ha steso la mano su tutte le sue cose più preziose; ha visto penetrare nel suo santuario i pagani, mentre tu, Signore, avevi loro proibito di entrare nella tua assemblea. </p>
<p class="C1 V11">Caf / Tutto il suo popolo sospira in cerca di pane; danno gli oggetti più preziosi in cambio di cibo, per sostenersi in vita. «Osserva, Signore, e considera come sono disprezzata! </p>
<p class="C1 V12">Lamed / Voi tutti che passate per la via, considerate e osservate se c’è un dolore simile al mio dolore, al dolore che ora mi tormenta, e con cui il Signore mi ha afflitta nel giorno della sua ira ardente. </p>
<p class="C1 V13">Mem / Dall’alto egli ha scagliato un fuoco, nelle mie ossa lo ha fatto penetrare. Ha teso una rete ai miei piedi, mi ha fatto tornare indietro. Mi ha reso desolata, affranta da languore per sempre. </p>
<p class="C1 V14">Nun / S’è aggravato il giogo delle mie colpe, dalla sua mano sono annodate. Sono cresciute fin sul mio collo e hanno fiaccato la mia forza. Il Signore mi ha messo nelle loro mani, non posso alzarmi. </p>
<p class="C1 V15">Samec / Il Signore in mezzo a me ha ripudiato tutti i miei prodi, ha chiamato a raccolta contro di me per fiaccare i miei giovani; il Signore ha pigiato nel torchio la vergine figlia di Giuda. </p>
<p class="C1 V16">Ain / Per questo piango, e dal mio occhio scorrono lacrime, perché lontano da me è chi consola, chi potrebbe ridarmi la vita; i miei figli sono desolati, perché il nemico ha prevalso». </p>
<p class="C1 V17">Pe / Sion protende le mani, nessuno la consola. Contro Giacobbe il Signore ha mandato da tutte le parti i suoi nemici. Gerusalemme è divenuta per loro un abominio. </p>
<p class="C1 V18">Sade / «Giusto è il Signore, poiché mi sono ribellata alla sua parola. Ascoltate, vi prego, popoli tutti, e osservate il mio dolore! Le mie vergini e i miei giovani sono andati in schiavitù. </p>
<p class="C1 V19">Kof / Ho chiamato i miei amanti, ma mi hanno tradita; i miei sacerdoti e i miei anziani sono spirati in città, mentre cercavano cibo per sostenersi in vita. </p>
<p class="C1 V20">Res / Guarda, Signore, quanto sono in angoscia; le mie viscere si agitano, dentro di me è sconvolto il mio cuore, poiché sono stata veramente ribelle. Di fuori la spada mi priva dei figli, dentro c’è la morte. </p>
<p class="C1 V21">Sin / Senti come gemo, e nessuno mi consola. Tutti i miei nemici hanno saputo della mia sventura, hanno gioito, perché tu l’hai fatto. Manda il giorno che hai decretato ed essi siano simili a me! </p>
<p class="C1 V22">Tau / Giunga davanti a te tutta la loro malvagità, trattali come hai trattato me per tutti i miei peccati. Sono molti i miei gemiti e il mio cuore si consuma». </p>
<p class="C2 V1">Alef / Come il Signore ha oscurato nella sua ira la figlia di Sion! Ha scagliato dal cielo in terra la gloria d’Israele. Non si è ricordato dello sgabello dei suoi piedi nel giorno del suo furore. </p>
<p class="C2 V2">Bet / Il Signore ha distrutto senza pietà tutti i pascoli di Giacobbe; ha abbattuto nella sua ira le fortezze della figlia di Giuda, ha prostrato a terra, ha profanato il suo regno e i suoi capi. </p>
<p class="C2 V3">Ghimel / Con ira ardente egli ha infranto tutta la potenza d’Israele. Ha ritratto la destra davanti al nemico; ha acceso in Giacobbe come una fiamma di fuoco, che divora tutt’intorno. </p>
<p class="C2 V4">Dalet / Ha teso il suo arco come un nemico, ha tenuto ferma la destra come un avversario, ha ucciso quanto è delizia dell’occhio. Sulla tenda della figlia di Sion ha rovesciato la sua ira come fuoco. </p>
<p class="C2 V5">He / Il Signore è divenuto come un nemico, ha distrutto Israele; ha demolito tutti i suoi palazzi, ha abbattuto le sue fortezze, ha moltiplicato alla figlia di Giuda lamento e cordoglio. </p>
<p class="C2 V6">Vau / Ha devastato come un giardino la sua dimora, ha distrutto il luogo della riunione. Il Signore ha fatto dimenticare in Sion la festa e il sabato, ha rigettato nel furore della sua ira re e sacerdoti. </p>
<p class="C2 V7">Zain / Il Signore ha rigettato il suo altare, ha aborrito il suo santuario; ha consegnato le mura dei suoi palazzi in mano ai nemici. Essi alzarono grida nel tempio del Signore come in un giorno di festa. </p>
<p class="C2 V8">Het / Il Signore ha deciso di demolire le mura della figlia di Sion, ha steso la corda per le misure, non ritrarrà la mano dalla distruzione; ha reso desolati bastione e baluardo, ambedue sono in rovina. </p>
<p class="C2 V9">Tet / Sono affondate nella terra le sue porte, egli ne ha rovinato e spezzato le sbarre. Il suo re e i suoi capi sono tra le genti; non c’è più legge e neppure i suoi profeti hanno ricevuto visioni dal Signore. </p>
<p class="C2 V10">Iod / Siedono a terra in silenzio gli anziani della figlia di Sion, hanno cosparso di cenere il capo, si sono cinti di sacco; curvano a terra il capo le vergini di Gerusalemme. </p>
<p class="C2 V11">Caf / Si sono consunti per le lacrime i miei occhi, le mie viscere sono sconvolte; si riversa per terra la mia bile per la rovina della figlia del mio popolo, mentre viene meno il bambino e il lattante nelle piazze della città. </p>
<p class="C2 V12">Lamed / Alle loro madri dicevano: «Dove sono il grano e il vino?». Intanto venivano meno come feriti nelle piazze della città; esalavano il loro respiro in grembo alle loro madri. </p>
<p class="C2 V13">Mem / A che cosa ti assimilerò? A che cosa ti paragonerò, figlia di Gerusalemme? A che cosa ti eguaglierò per consolarti, vergine figlia di Sion? Poiché è grande come il mare la tua rovina: chi potrà guarirti? </p>
<p class="C2 V14">Nun / I tuoi profeti hanno avuto per te visioni di cose vane e insulse, non hanno svelato la tua colpa per cambiare la tua sorte; ma ti hanno vaticinato lusinghe, vanità e illusioni. </p>
<p class="C2 V15">Samec / Contro di te battono le mani quanti passano per la via; fischiano di scherno, scrollano il capo sulla figlia di Gerusalemme: «È questa la città che dicevano bellezza perfetta, gioia di tutta la terra?». </p>
<p class="C2 V16">Pe / Spalancano contro di te la bocca tutti i tuoi nemici, fischiano di scherno e digrignano i denti, dicono: «L’abbiamo divorata! Questo è il giorno che aspettavamo, siamo arrivati a vederlo». </p>
<p class="C2 V17">Ain / Il Signore ha compiuto quanto aveva decretato, ha adempiuto la sua parola decretata dai giorni antichi, ha distrutto senza pietà, ha fatto gioire su di te il nemico, ha esaltato la potenza dei tuoi avversari. </p>
<p class="C2 V18">Sade / Grida dal tuo cuore al Signore, gemi, figlia di Sion; fa’ scorrere come torrente le tue lacrime, giorno e notte! Non darti pace, non abbia tregua la pupilla del tuo occhio! </p>
<p class="C2 V19">Kof / Àlzati, grida nella notte, quando cominciano i turni di sentinella, effondi come acqua il tuo cuore, davanti al volto del Signore; alza verso di lui le mani per la vita dei tuoi bambini, che muoiono di fame all’angolo di ogni strada. </p>
<p class="C2 V20">Res / «Guarda, Signore, e considera; chi mai hai trattato così? Le donne divorano i loro frutti, i bimbi che si portano in braccio! Sono trucidati nel santuario del Signore sacerdoti e profeti! </p>
<p class="C2 V21">Sin / Giacciono a terra per le strade ragazzi e anziani; le mie vergini e i miei giovani sono caduti di spada. Hai ucciso nel giorno della tua ira, hai trucidato senza pietà. </p>
<p class="C2 V22">Tau / Come a un giorno di festa hai convocato i miei terrori da tutte le parti. Nel giorno dell’ira del Signore non vi fu né superstite né fuggiasco. Quelli che io avevo portati in braccio e allevato, li ha sterminati il mio nemico». </p>
<p class="C3 V1">Alef  /Io sono l’uomo che ha provato la miseria sotto la sferza della sua ira. </p>
<p class="C3 V2">Alef / Egli mi ha guidato, mi ha fatto camminare nelle tenebre e non nella luce. </p>
<p class="C3 V3">Alef / Sì, contro di me egli volge e rivolge la sua mano tutto il giorno. </p>
<p class="C3 V4">Bet / Egli ha consumato la mia carne e la mia pelle, ha rotto le mie ossa. </p>
<p class="C3 V5">Bet / Ha costruito sopra di me, mi ha circondato di veleno e di affanno. </p>
<p class="C3 V6">Bet / Mi ha fatto abitare in luoghi tenebrosi come i morti da gran tempo. </p>
<p class="C3 V7">Ghimel / Mi ha costruito un muro tutt’intorno, non posso più uscire; ha reso pesanti le mie catene. </p>
<p class="C3 V8">Ghimel / Anche se grido e invoco aiuto, egli soffoca la mia preghiera. </p>
<p class="C3 V9">Ghimel / Ha sbarrato le mie vie con blocchi di pietra, ha ostruito i miei sentieri. </p>
<p class="C3 V10">Dalet / Era per me un orso in agguato, un leone in luoghi nascosti. </p>
<p class="C3 V11">Dalet / Seminando di spine la mia via, mi ha lacerato, mi ha reso desolato. </p>
<p class="C3 V12">Dalet / Ha teso l’arco, mi ha posto come bersaglio alle sue saette. </p>
<p class="C3 V13">He / Ha conficcato nei miei reni le frecce della sua faretra. </p>
<p class="C3 V14">He / Sono diventato lo scherno di tutti i popoli, la loro beffarda canzone tutto il giorno. </p>
<p class="C3 V15">He / Mi ha saziato con erbe amare, mi ha dissetato con assenzio. </p>
<p class="C3 V16">Vau / Ha spezzato i miei denti con la ghiaia, mi ha steso nella polvere. </p>
<p class="C3 V17">Vau / Sono rimasto lontano dalla pace, ho dimenticato il benessere. </p>
<p class="C3 V18">Vau / E dico: «È scomparsa la mia gloria, la speranza che mi veniva dal Signore». </p>
<p class="C3 V19">Zain / Il ricordo della mia miseria e del mio vagare è come assenzio e veleno. </p>
<p class="C3 V20">Zain / Ben se ne ricorda la mia anima e si accascia dentro di me. </p>
<p class="C3 V21">Zain / Questo intendo richiamare al mio cuore, e per questo voglio riprendere speranza. </p>
<p class="C3 V22">Het / Le grazie del Signore non sono finite, non sono esaurite le sue misericordie. </p>
<p class="C3 V23">Het / Si rinnovano ogni mattina, grande è la sua fedeltà. </p>
<p class="C3 V24">Het / «Mia parte è il Signore – io esclamo –, per questo in lui spero». </p>
<p class="C3 V25">Tet / Buono è il Signore con chi spera in lui, con colui che lo cerca. </p>
<p class="C3 V26">Tet / È bene aspettare in silenzio la salvezza del Signore. </p>
<p class="C3 V27">Tet / È bene per l’uomo portare un giogo nella sua giovinezza. </p>
<p class="C3 V28">Iod / Sieda costui solitario e resti in silenzio, poiché egli glielo impone. </p>
<p class="C3 V29">Iod / Ponga nella polvere la bocca, forse c’è ancora speranza. </p>
<p class="C3 V30">Iod / Porga a chi lo percuote la sua guancia, si sazi di umiliazioni. </p>
<p class="C3 V31">Caf / Poiché il Signore non respinge per sempre. </p>
<p class="C3 V32">Caf / Ma, se affligge, avrà anche pietà secondo il suo grande amore. </p>
<p class="C3 V33">Caf / Poiché contro il suo desiderio egli umilia e affligge i figli dell’uomo. </p>
<p class="C3 V34">Lamed / Schiacciano sotto i loro piedi tutti i prigionieri del paese. </p>
<p class="C3 V35">Lamed / Ledono i diritti di un uomo davanti al volto dell’Altissimo. </p>
<p class="C3 V36">Lamed / Opprimono un altro in una causa. Forse il Signore non vede tutto questo? </p>
<p class="C3 V37">Mem / Chi mai ha parlato e la sua parola si è avverata, senza che il Signore lo avesse comandato? </p>
<p class="C3 V38">Mem / Dalla bocca dell’Altissimo non procedono forse le sventure e il bene? </p>
<p class="C3 V39">Mem / Perché si rammarica un essere vivente, un uomo, per i castighi dei suoi peccati? </p>
<p class="C3 V40">Nun / «Esaminiamo la nostra condotta e scrutiamola, ritorniamo al Signore. </p>
<p class="C3 V41">Nun / Innalziamo i nostri cuori al di sopra delle mani, verso Dio nei cieli. </p>
<p class="C3 V42">Nun / Noi abbiamo peccato e siamo stati ribelli, e tu non ci hai perdonato. </p>
<p class="C3 V43">Samec / Ti sei avvolto nell’ira e ci hai perseguitati, hai ucciso senza pietà. </p>
<p class="C3 V44">Samec / Ti sei avvolto in una nube, perché la supplica non giungesse fino a te. </p>
<p class="C3 V45">Samec / Ci hai ridotti a spazzatura e rifiuto in mezzo ai popoli. </p>
<p class="C3 V46">Pe / Hanno spalancato la bocca contro di noi tutti i nostri nemici. </p>
<p class="C3 V47">Pe / Nostra sorte sono terrore e fossa, sterminio e rovina». </p>
<p class="C3 V48">Pe /</p>
<p class="C3 V49">Ain / Il mio occhio piange senza sosta perché non ha pace, </p>
<p class="C3 V50">Ain / finché non guardi e non veda il Signore dal cielo. </p>
<p class="C3 V51">Ain / Il mio occhio mi tormenta per tutte le figlie della mia città. </p>
<p class="C3 V52">Sade / Mi hanno dato la caccia come a un passero coloro che mi odiano senza ragione. </p>
<p class="C3 V53">Sade / Mi hanno chiuso vivo nella fossa e hanno gettato pietre su di me. </p>
<p class="C3 V54">Sade / Sono salite le acque fin sopra il mio capo; ho detto: «È finita per me». </p>
<p class="C3 V55">Kof / Ho invocato il tuo nome, o Signore, dalla fossa profonda. </p>
<p class="C3 V56">Kof / Tu hai udito il mio grido: «Non chiudere l’orecchio al mio sfogo». </p>
<p class="C3 V57">Kof / Tu eri vicino quando t’invocavo, hai detto: «Non temere!». </p>
<p class="C3 V58">Res / Tu hai difeso, Signore, la mia causa, hai riscattato la mia vita. </p>
<p class="C3 V59">Res / Hai visto, o Signore, la mia umiliazione, difendi il mio diritto! </p>
<p class="C3 V60">Res / Hai visto tutte le loro vendette, tutte le loro trame contro di me. </p>
<p class="C3 V61">Sin / Hai udito, Signore, i loro insulti, tutte le loro trame contro di me. </p>
<p class="C3 V62">Sin / I discorsi dei miei oppositori e i loro pensieri sono contro di me tutto il giorno. </p>
<p class="C3 V63">Sin / Osserva quando siedono e quando si alzano; io sono la loro beffarda canzone. </p>
<p class="C3 V64">Tau / Ripagali, o Signore, secondo l’opera delle loro mani. </p>
<p class="C3 V65">Tau / Rendili duri di cuore, sia su di loro la tua maledizione! </p>
<p class="C3 V66">Tau / Perseguitali nell’ira, Signore, e distruggili sotto il cielo. </p>
<p class="C4 V1">Alef / Come si è annerito l’oro, come si è alterato l’oro migliore! Sono disperse le pietre sante all’angolo di ogni strada. </p>
<p class="C4 V2">Bet /</p>
<p class="C4 V3">Ghimel / Persino gli sciacalli porgono le mammelle e allattano i loro cuccioli, ma la figlia del mio popolo è divenuta crudele come gli struzzi nel deserto. </p>
<p class="C4 V4">Dalet / La lingua del lattante si è attaccata al palato per la sete; i bambini chiedevano il pane e non c’era chi lo spezzasse loro. </p>
<p class="C4 V5">He / Coloro che si cibavano di leccornie languiscono lungo le strade; coloro che erano allevati sulla porpora abbracciano letame. </p>
<p class="C4 V6">Vau / Grande è stata l’iniquità della figlia del mio popolo, più del peccato di Sòdoma, la quale fu distrutta in un attimo, senza fatica di mani. </p>
<p class="C4 V7">Zain / suoi giovani erano più splendenti della neve, più candidi del latte; avevano il corpo più roseo dei coralli, era zaffìro la loro figura. </p>
<p class="C4 V8">Het / Ora il loro aspetto s’è fatto più scuro della fuliggine, non si riconoscono più per le strade; si è raggrinzita la loro pelle sulle ossa, è divenuta secca come legno. </p>
<p class="C4 V9">Tet / Più fortunati gli uccisi di spada che i morti per fame, caduti estenuati per mancanza dei prodotti del campo. </p>
<p class="C4 V10">Iod / Mani di donne, già inclini a pietà, hanno cotto i loro bambini, che sono divenuti loro cibo nel disastro della figlia del mio popolo. </p>
<p class="C4 V11">Caf / Il Signore ha esaurito la sua collera, ha rovesciato l’ira ardente; ha acceso in Sion un fuoco che ha divorato le sue fondamenta. </p>
<p class="C4 V12">Lamed / Non credevano i re della terra e tutti gli abitanti del mondo che l’avversario e il nemico sarebbero penetrati entro le porte di Gerusalemme. </p>
<p class="C4 V13">Mem / Fu per i peccati dei suoi profeti, per le iniquità dei suoi sacerdoti, che versarono in mezzo ad essa il sangue dei giusti. </p>
<p class="C4 V14">Nun / Costoro vagavano come ciechi per le strade, insozzati di sangue, e non si potevano neppure toccare le loro vesti. </p>
<p class="C4 V15">Samec / «Scostatevi! Un impuro!», si gridava per loro, «Scostatevi! Non toccate!». Fuggivano e andavano randagi tra le genti, non potevano trovare dimora. </p>
<p class="C4 V16">Pe / La faccia del Signore li ha dispersi, egli non continuerà più a guardarli; non si è avuto riguardo dei sacerdoti, non si è usata pietà agli anziani. </p>
<p class="C4 V17">Ain / Ancora si consumavano i nostri occhi, in cerca di un vano soccorso. Dal nostro osservatorio scrutavamo verso una nazione che non poteva salvarci. </p>
<p class="C4 V18">Sade / Hanno spiato i nostri passi, impedendoci di andare per le nostre piazze. Prossima è la nostra fine, sono compiuti i nostri giorni! Certo, è arrivata la nostra fine. </p>
<p class="C4 V19">Kof / I nostri inseguitori erano più veloci delle aquile del cielo; sui monti ci hanno inseguiti, nel deserto ci hanno teso agguati. </p>
<p class="C4 V20">Res / Il soffio delle nostre narici, il consacrato del Signore, è stato preso in un agguato, lui, di cui dicevamo: «Alla sua ombra vivremo fra le nazioni». </p>
<p class="C4 V21">Sin / Esulta pure, gioisci, figlia di Edom, che abiti nella terra di Us; anche a te arriverà il calice, ti inebrierai ed esporrai la tua nudità. </p>
<p class="C4 V22">Tau / È completa la tua punizione, figlia di Sion, egli non ti manderà più in esilio; ma punirà la tua iniquità, figlia di Edom, svelerà i tuoi peccati. </p>
<p class="C5 V1">Ricòrdati, Signore, di quanto ci è accaduto, guarda e considera la nostra umiliazione.</p>
<p class="C5 V2">La nostra eredità è passata a stranieri, le nostre case a estranei.</p>
<p class="C5 V3">Orfani siamo diventati, senza padre, le nostre madri sono come vedove.</p>
<p class="C5 V4">La nostra acqua beviamo a pagamento, dobbiamo acquistare la nostra legna.</p>
<p class="C5 V5">Con un giogo sul collo siamo perseguitati, siamo sfiniti, non c’è per noi riposo.</p>
<p class="C5 V6">All’Egitto abbiamo teso la mano, all’Assiria per saziarci di pane.</p>
<p class="C5 V7">I nostri padri peccarono e non sono più, noi portiamo la pena delle loro iniquità.</p>
<p class="C5 V8">Schiavi comandano su di noi, non c’è chi ci liberi dalle loro mani.</p>
<p class="C5 V9">A rischio della nostra vita ci procuriamo il pane, minacciati dalla spada del deserto.</p>
<p class="C5 V10">La nostra pelle si è fatta bruciante come un forno a causa degli ardori della fame.</p>
<p class="C5 V11">Hanno disonorato le donne in Sion, le vergini nelle città di Giuda.</p>
<p class="C5 V12">I capi sono stati impiccati dalle loro mani, i volti degli anziani non sono stati rispettati.</p>
<p class="C5 V13">I giovani hanno girato la mola, i ragazzi sono caduti sotto il peso della legna.</p>
<p class="C5 V14">Gli anziani hanno disertato la porta, i giovani le loro cetre.</p>
<p class="C5 V15">La gioia si è spenta nei nostri cuori, si è mutata in lutto la nostra danza.</p>
<p class="C5 V16">È caduta la corona dalla nostra testa. Guai a noi, perché abbiamo peccato!</p>
<p class="C5 V17">Per questo è diventato mesto il nostro cuore, per tali cose si sono annebbiati i nostri occhi.</p>
<p class="C5 V18">È perché il monte di Sion è desolato, vi scorrazzano le volpi.</p>
<p class="C5 V19">Ma tu, Signore, rimani per sempre, il tuo trono di generazione in generazione.</p>
<p class="C5 V20">Perché ci vuoi dimenticare per sempre, ci vuoi abbandonare per lunghi giorni?</p>
<p class="C5 V21">Facci ritornare a te, Signore, e noi ritorneremo, rinnova i nostri giorni come in antico.</p>
<p class="C5 V22">Ci hai forse rigettati per sempre, e senza limite sei sdegnato contro di noi?    </p>
</div>
</div>
<div class="edizione CEI1974">
<div class="libro Lam">
<p class="CCAPITOLO VVERSO">TESTO</p>
<p class="C1 V1">Alef Ah! come sta solitaria la città un tempo ricca di popolo! È divenuta come una vedova, la grande fra le nazioni; un tempo signora tra le province è sottoposta a tributo.</p>
<p class="C1 V2">Bet Essa piange amaramente nella notte, le sue lacrime scendono sulle guance; nessuno le reca conforto, fra tutti i suoi amanti; tutti i suoi amici l'hanno tradita, le sono divenuti nemici.</p>
<p class="C1 V3">Ghimel Giuda è emigrato per la miseria e la dura schiavitù. Egli abita in mezzo alle nazioni, senza trovare riposo; tutti i suoi persecutori l'hanno raggiunto fra le angosce.</p>
<p class="C1 V4">Dalet Le strade di Sion sono in lutto, nessuno si reca più alle sue feste; tutte le sue porte sono deserte, i suoi sacerdoti sospirano, le sue vergini sono afflitte ed essa è nell'amarezza.</p>
<p class="C1 V5">He I suoi avversari sono i suoi padroni, i suoi nemici sono felici, perché il Signore l'ha afflitta per i suoi misfatti senza numero; i suoi bambini sono stati condotti in schiavitù, sospinti dal nemico.</p>
<p class="C1 V6">Vau Dalla figlia di Sion è scomparso ogni splendore; i suoi capi sono diventati come cervi che non trovano pascolo; camminano senza forze davanti agli inseguitori.</p>
<p class="C1 V7">Zain Gerusalemme ricorda i giorni della sua miseria e del suo vagare, tutti i suoi beni preziosi dal tempo antico; ricorda quando il suo popolo cadeva per mano del nemico e nessuno le porgeva aiuto. I suoi nemici la guardavano e ridevano della sua rovina.</p>
<p class="C1 V8">Het Gerusalemme ha peccato gravemente, per questo è divenuta un panno immondo; quanti la onoravano la disprezzano, perché hanno visto la sua nudità; anch'essa sospira e si volge indietro.</p>
<p class="C1 V9">Tet La sua sozzura è nei lembi della sua veste, non pensava alla sua fine; essa è caduta in modo sorprendente e ora nessuno la consola. «Guarda, Signore, la mia miseria, perché il nemico ne trionfa».</p>
<p class="C1 V10">Iod L'avversario ha steso la mano su tutte le sue cose più preziose; essa infatti ha visto i pagani penetrare nel suo santuario, coloro ai quali avevi proibito di entrare nella tua assemblea.</p>
<p class="C1 V11">Caf Tutto il suo popolo sospira in cerca di pane; danno gli oggetti più preziosi in cambio di cibo, per sostenersi in vita. «Osserva, Signore, e considera come sono disprezzata!</p>
<p class="C1 V12">Lamed Voi tutti che passate per la via, considerate e osservate se c'è un dolore simile al mio dolore, al dolore che ora mi tormenta, e con cui il Signore mi ha punito nel giorno della sua ira ardente.</p>
<p class="C1 V13">Mem Dall'alto egli ha scagliato un fuoco e nelle mie ossa lo ha fatto penetrare; ha teso una rete ai miei piedi, mi ha fatto cadere all'indietro; mi ha reso desolata, affranta da languore per sempre.</p>
<p class="C1 V14">Nun S'è aggravato il giogo delle mie colpe, nella sua mano esse sono annodate; il loro giogo è sul mio collo ed ha fiaccato la mia forza; il Signore mi ha messo nelle loro mani, non posso rialzarmi.</p>
<p class="C1 V15">Samech Ha ripudiato tutti i miei prodi il Signore in mezzo a me. Egli ha chiamato a raccolta contro di me per fiaccare i miei giovani; il Signore ha pigiato come uva nel tino la vergine figlia di Giuda.</p>
<p class="C1 V16">Ain Per tali cose io piango, dal mio occhio scorrono lacrime, perché lontano da me è chi consola, chi potrebbe ridarmi la vita; i miei figli sono desolati, perché il nemico ha prevalso».</p>
<p class="C1 V17">Pe Sion protende le mani, nessuno la consola. Il Signore ha inviato contro Giacobbe i suoi nemici da tutte le parti. Gerusalemme è divenuta come panno immondo in mezzo a loro.</p>
<p class="C1 V18">Sade «Giusto è il Signore, poiché mi sono ribellata alla sua parola. Ascoltate, vi prego, popoli tutti, e osservate il mio dolore! Le mie vergini e i miei giovani sono andati in schiavitù.</p>
<p class="C1 V19">Kof Ho chiamato i miei amanti, ma essi mi hanno tradita; i miei sacerdoti e i miei anziani nella città sono spirati mentre cercavano cibo per sostenersi in vita.</p>
<p class="C1 V20">Res Guarda, Signore, quanto sono in angoscia; le mie viscere si agitano, il mio cuore è sconvolto dentro di me, poiché sono stata veramente ribelle. Di fuori la spada mi priva dei figli, dentro c'è la morte.</p>
<p class="C1 V21">Sin Senti come sospiro, nessuno mi consola. Tutti i miei nemici han saputo della mia sventura, ne hanno gioito, perché tu hai fatto ciò. Manda il giorno che hai decretato ed essi siano simili a me!</p>
<p class="C1 V22">Tau Ti sia presente tutta la loro malvagità e trattali duramente come hai trattato me, a causa di tutte le mie prevaricazioni. Molti sono infatti i miei sospiri e il mio cuore si consuma».</p>
<p class="C2 V1">Alef Come il Signore ha oscurato nella sua ira la figlia di Sion! Egli ha scagliato dal cielo in terra la gloria di Israele. Non si è ricordato dello sgabello dei suoi piedi nel giorno del suo furore.</p>
<p class="C2 V2">Bet Il Signore ha distrutto senza pietà tutte le dimore di Giacobbe; ha abbattuto con ira le fortezze della figlia di Giuda; ha prostrato a terra, ha profanato il suo regno e i suoi capi.</p>
<p class="C2 V3">Ghimel Con ira ardente egli ha infranto tutta la potenza di Israele. Ha tratto indietro la destra davanti al nemico; ha acceso Giacobbe come una fiamma di fuoco, che divora tutto all'intorno.</p>
<p class="C2 V4">Dalet Ha teso il suo arco come un nemico, ha tenuto ferma la destra come un avversario, ha ucciso quanto è delizia dell'occhio. Sulla tenda della figlia di Sion ha rovesciato la sua ira come fuoco.</p>
<p class="C2 V5">He Il Signore è divenuto come un nemico, ha distrutto Israele; ha distrutto tutti i suoi palazzi, ha abbattuto le sue fortezze, ha moltiplicato alla figlia di Giuda lamento e cordoglio.</p>
<p class="C2 V6">Vau Ha devastato come un giardino la sua dimora, ha demolito il luogo della riunione. Il Signore ha fatto dimenticare in Sion la festa e il sabato e ha rigettato nel furore della sua ira re e sacerdoti.</p>
<p class="C2 V7">Zain Il Signore ha abbandonato il suo altare, ha rigettato il suo santuario; ha consegnato in balìa del nemico le mura delle sue fortezze. Essi alzarono grida nel tempio del Signore quasi fosse un giorno di festa.</p>
<p class="C2 V8">Het Il Signore ha deciso di demolire le mura della figlia di Sion; egli ha steso la corda per le misure, non ritrarrà la mano dalla distruzione; ha reso desolati bastione e baluardo; ambedue sono in rovina.</p>
<p class="C2 V9">Tet Sono affondate nella terra le sue porte; egli ne ha rovinato e spezzato le sbarre; il suo re e i suoi capi sono tra le genti; non c'è più legge e neppure i suoi profeti han ricevuto visioni dal Signore.</p>
<p class="C2 V10">Iod Siedono a terra in silenzio gli anziani della figlia di Sion, han cosparso di cenere il capo, si sono cinti di sacco; curvano a terra il capo le vergini di Gerusalemme.</p>
<p class="C2 V11">Caf Si son consunti per le lacrime i miei occhi, le mie viscere sono sconvolte; si riversa per terra la mia bile per la rovina della figlia del mio popolo; mentre vien meno il bambino e il lattante nelle piazze della città.</p>
<p class="C2 V12">Lamed Alle loro madri dicevano: «Dov'è il grano e il vino?». Intanto venivan meno come feriti nelle piazze della città; esalavano il loro respiro in grembo alle loro madri.</p>
<p class="C2 V13">Mem Con che cosa ti metterò a confronto? A che cosa ti paragonerò, figlia di Gerusalemme? Che cosa eguaglierò a te per consolarti, vergine figlia di Sion? Poiché è grande come il mare la tua rovina; chi potrà guarirti?</p>
<p class="C2 V14">Nun I tuoi profeti hanno avuto per te visioni di cose vane e insulse, non hanno svelato le tue iniquità per cambiare la tua sorte; ma ti han vaticinato lusinghe, vanità e illusioni.</p>
<p class="C2 V15">Samech Contro di te battono le mani quanti passano per la via; fischiano, scrollano il capo sulla figlia di Gerusalemme: «È questa la città che dicevano bellezza perfetta, gioia di tutta la terra?».</p>
<p class="C2 V16">Pe Spalancano contro di te la bocca tutti i tuoi nemici, fischiano e digrignano i denti, dicono: «L'abbiamo divorata! Questo è il giorno che aspettavamo, siamo arrivati a vederlo».</p>
<p class="C2 V17">Ain Il Signore ha compiuto quanto aveva decretato, ha adempiuto la sua parola decretata dai giorni antichi, ha distrutto senza pietà, ha dato modo al nemico di gioire di te, ha esaltato la potenza dei tuoi avversari.</p>
<p class="C2 V18">Sade Grida dal tuo cuore al Signore, vergine figlia di Sion; fa' scorrere come torrente le tue lacrime, giorno e notte! Non darti pace, non abbia tregua la pupilla del tuo occhio.</p>
<p class="C2 V19">Kof Alzati, grida nella notte quando cominciano i turni di sentinella; effondi come acqua il tuo cuore, davanti al Signore; alza verso di lui le mani per la vita dei tuoi bambini, che muoiono di fame all'angolo di ogni strada.</p>
<p class="C2 V20">Res «Guarda, Signore, e considera; chi mai hai trattato così? Le donne divorano i loro piccoli, i bimbi che si portano in braccio! Sono trucidati nel santuario del Signore sacerdoti e profeti!</p>
<p class="C2 V21">Sin Giacciono a terra per le strade ragazzi e vecchi; le mie vergini e i miei giovani sono caduti di spada; hai ucciso nel giorno della tua ira, hai trucidato senza pietà.</p>
<p class="C2 V22">Tau Come ad un giorno di festa hai convocato i miei terrori dall'intorno. Nel giorno dell'ira del Signore non vi fu né superstite né fuggiasco. Quelli che io avevo portati in braccio e allevati li ha sterminati il mio nemico».</p>
<p class="C3 V1">Alef Io sono l'uomo che ha provato la miseria sotto la sferza della sua ira.</p>
<p class="C3 V2">Egli mi ha guidato, mi ha fatto camminare nelle tenebre e non nella luce.</p>
<p class="C3 V3">Solo contro di me egli ha volto e rivolto la sua mano tutto il giorno.</p>
<p class="C3 V4">Bet Egli ha consumato la mia carne e la mia pelle, ha rotto le mie ossa.</p>
<p class="C3 V5">Ha costruito sopra di me, mi ha circondato di veleno e di affanno.</p>
<p class="C3 V6">Mi ha fatto abitare in luoghi tenebrosi come i morti da lungo tempo.</p>
<p class="C3 V7">Ghimel Mi ha costruito un muro tutt'intorno, perché non potessi più uscire; ha reso pesanti le mie catene.</p>
<p class="C3 V8">Anche se grido e invoco aiuto, egli soffoca la mia preghiera.</p>
<p class="C3 V9">Ha sbarrato le mie vie con blocchi di pietra, ha ostruito i miei sentieri.</p>
<p class="C3 V10">Dalet Egli era per me un orso in agguato, un leone in luoghi nascosti.</p>
<p class="C3 V11">Seminando di spine la mia via, mi ha lacerato, mi ha reso desolato.</p>
<p class="C3 V12">Ha teso l'arco, mi ha posto come bersaglio alle sue saette.</p>
<p class="C3 V13">He Ha conficcato nei miei fianchi le frecce della sua faretra.</p>
<p class="C3 V14">Son diventato lo scherno di tutti i popoli, la loro canzone d'ogni giorno.</p>
<p class="C3 V15">Mi ha saziato con erbe amare, mi ha dissetato con assenzio.</p>
<p class="C3 V16">Vau Mi ha spezzato con la sabbia i denti, mi ha steso nella polvere.</p>
<p class="C3 V17">Son rimasto lontano dalla pace, ho dimenticato il benessere.</p>
<p class="C3 V18">E dico: «È sparita la mia gloria, la speranza che mi veniva dal Signore».</p>
<p class="C3 V19">Zain Il ricordo della mia miseria e del mio vagare è come assenzio e veleno.</p>
<p class="C3 V20">Ben se ne ricorda e si accascia dentro di me la mia anima.</p>
<p class="C3 V21">Questo intendo richiamare alla mia mente, e per questo voglio riprendere speranza.</p>
<p class="C3 V22">Het Le misericordie del Signore non sono finite, non è esaurita la sua compassione;</p>
<p class="C3 V23">esse son rinnovate ogni mattina, grande è la sua fedeltà.</p>
<p class="C3 V24">«Mia parte è il Signore - io esclamo - per questo in lui voglio sperare».</p>
<p class="C3 V25">Tet Buono è il Signore con chi spera in lui, con l'anima che lo cerca.</p>
<p class="C3 V26">È bene aspettare in silenzio la salvezza del Signore.</p>
<p class="C3 V27">È bene per l'uomo portare il giogo fin dalla giovinezza.</p>
<p class="C3 V28">Iod Sieda costui solitario e resti in silenzio, poiché egli glielo ha imposto;</p>
<p class="C3 V29">cacci nella polvere la bocca, forse c'è ancora speranza;</p>
<p class="C3 V30">porga a chi lo percuote la sua guancia, si sazi di umiliazioni.</p>
<p class="C3 V31">Caf Poiché il Signore non rigetta mai...</p>
<p class="C3 V32">Ma, se affligge, avrà anche pietà secondo la sua grande misericordia.</p>
<p class="C3 V33">Poiché contro il suo desiderio egli umilia e affligge i figli dell'uomo.</p>
<p class="C3 V34">Lamed Quando schiacciano sotto i loro piedi tutti i prigionieri del paese,</p>
<p class="C3 V35">quando falsano i diritti di un uomo in presenza dell'Altissimo,</p>
<p class="C3 V36">quando fan torto a un altro in una causa, forse non vede il Signore tutto ciò?</p>
<p class="C3 V37">Mem Chi mai ha parlato e la sua parola si è avverata, senza che il Signore lo avesse comandato?</p>
<p class="C3 V38">Dalla bocca dell'Altissimo non procedono forse le sventure e il bene?</p>
<p class="C3 V39">Perché si rammarica un essere vivente, un uomo, per i castighi dei suoi peccati?</p>
<p class="C3 V40">Nun «Esaminiamo la nostra condotta e scrutiamola, ritorniamo al Signore.</p>
<p class="C3 V41">Innalziamo i nostri cuori al di sopra delle mani, verso Dio nei cieli.</p>
<p class="C3 V42">Abbiamo peccato e siamo stati ribelli; tu non ci hai perdonato.</p>
<p class="C3 V43">Samech Ti sei avvolto nell'ira e ci hai perseguitati, hai ucciso senza pietà.</p>
<p class="C3 V44">Ti sei avvolto in una nube, così che la supplica non giungesse fino a te.</p>
<p class="C3 V45">Ci hai ridotti a spazzatura e rifiuto in mezzo ai popoli.</p>
<p class="C3 V46">Pe Han spalancato la bocca contro di noi tutti i nostri nemici.</p>
<p class="C3 V47">Terrore e trabocchetto sono la nostra sorte, desolazione e rovina».</p>
<p class="C3 V48">Rivoli di lacrime scorrono dai miei occhi, per la rovina della figlia del mio popolo.</p>
<p class="C3 V49">Ain Il mio occhio piange senza sosta perché non ha pace</p>
<p class="C3 V50">finché non guardi e non veda il Signore dal cielo.</p>
<p class="C3 V51">Il mio occhio mi tormenta per tutte le figlie della mia città.</p>
<p class="C3 V52">Sade Mi han dato la caccia come a un passero coloro che mi son nemici senza ragione.</p>
<p class="C3 V53">Mi han chiuso vivo nella fossa e han gettato pietre su di me.</p>
<p class="C3 V54">Son salite le acque fin sopra il mio capo; io dissi: «È finita per me».</p>
<p class="C3 V55">Kof Ho invocato il tuo nome, o Signore, dalla fossa profonda.</p>
<p class="C3 V56">Tu hai udito la mia voce: «Non chiudere l'orecchio al mio sfogo».</p>
<p class="C3 V57">Tu eri vicino quando ti invocavo, hai detto: «Non temere!».</p>
<p class="C3 V58">Res Tu hai difeso, Signore, la mia causa, hai riscattato la mia vita.</p>
<p class="C3 V59">Hai visto, o Signore, il torto che ho patito, difendi il mio diritto!</p>
<p class="C3 V60">Hai visto tutte le loro vendette, tutte le loro trame contro di me.</p>
<p class="C3 V61">Sin Hai udito, Signore, i loro insulti, tutte le loro trame contro di me,</p>
<p class="C3 V62">i discorsi dei miei oppositori e le loro ostilità contro di me tutto il giorno.</p>
<p class="C3 V63">Osserva quando siedono e quando si alzano; io sono la loro beffarda canzone.</p>
<p class="C3 V64">Tau Rendi loro il contraccambio, o Signore, secondo l'opera delle loro mani.</p>
<p class="C3 V65">Rendili duri di cuore, la tua maledizione su di loro!</p>
<p class="C3 V66">Perseguitali nell'ira e distruggili sotto il cielo, Signore.</p>
<p class="C4 V1">Alef Ah! come si è annerito l'oro, si è alterato l'oro migliore. Sono disperse le pietre sante all'angolo di ogni strada.</p>
<p class="C4 V2">Bet I preziosi figli di Sion, valutati come oro fino, ah! come sono stimati quali vasi di creta, lavoro delle mani di vasaio!</p>
<p class="C4 V3">Ghimel Perfino gli sciacalli porgono le mammelle e allattano i loro cuccioli, ma la figlia del mio popolo è divenuta crudele come gli struzzi nel deserto.</p>
<p class="C4 V4">Dalet La lingua del lattante si è attaccata al palato per la sete; i bambini chiedevano il pane e non c'era chi lo spezzasse loro.</p>
<p class="C4 V5">He Coloro che si cibavano di leccornìe languono lungo le strade; coloro che erano allevati sulla porpora abbracciano letame.</p>
<p class="C4 V6">Vau Grande è stata l'iniquità della figlia del mio popolo, maggiore del peccato di Sòdoma, la quale fu distrutta in un attimo, senza fatica di mani.</p>
<p class="C4 V7">Zain I suoi giovani erano più splendenti della neve, più candidi del latte; avevano il corpo più roseo dei coralli, era zaffìro la loro figura.</p>
<p class="C4 V8">Het Ora il loro aspetto s'è fatto più scuro della fuliggine, non si riconoscono più per le strade; si è raggrinzita la loro pelle sulle ossa, è divenuta secca come legno.</p>
<p class="C4 V9">Tet Sono più fortunati gli uccisi di spada che i morti per fame, che son caduti estenuati per mancanza dei prodotti del campo.</p>
<p class="C4 V10">Iod Mani di donne, già inclini a pietà, hanno cotto i loro bambini, che sono serviti loro di cibo nel disastro della figlia del mio popolo.</p>
<p class="C4 V11">Caf Il Signore ha esaurito la sua collera, ha rovesciato l'ira ardente; ha acceso in Sion un fuoco, che ha divorato le sue fondamenta.</p>
<p class="C4 V12">Lamed Non credevano i re della terra e tutti gli abitanti del mondo che l'avversario e il nemico sarebbero penetrati entro le porte di Gerusalemme.</p>
<p class="C4 V13">Mem Fu per i peccati dei suoi profeti, per le iniquità dei suoi sacerdoti, che versarono in mezzo ad essa il sangue dei giusti.</p>
<p class="C4 V14">Nun Costoro vagavano come ciechi per le strade, insozzati di sangue, così che non si potevan toccare le loro vesti.</p>
<p class="C4 V15">Samech «Scostatevi! Un impuro!», si gridava per loro, «Scostatevi! Non toccate!». Fuggivano e andavano randagi tra le genti, non potevano trovare dimora.</p>
<p class="C4 V16">Pe La faccia del Signore li ha dispersi, egli non gli volgerà più lo sguardo; non si è avuto riguardo dei sacerdoti, non si è usata pietà agli anziani.</p>
<p class="C4 V17">Ain Ancora si consumavano i nostri occhi, in cerca di un vano soccorso. Dal nostro osservatorio scrutavamo verso una nazione che non poteva salvarci.</p>
<p class="C4 V18">Sade Han dato la caccia ai nostri passi, impedendoci di andare per le nostre piazze. «Prossima è la nostra fine; son compiuti i nostri giorni! Certo, è arrivata la nostra fine».</p>
<p class="C4 V19">Kof I nostri inseguitori erano più veloci delle aquile del cielo; sui monti ci hanno inseguiti, nel deserto ci hanno teso agguati.</p>
<p class="C4 V20">Res Il nostro respiro, l'unto del Signore, è stato preso nei loro trabocchetti, lui, di cui dicevamo: «Alla sua ombra vivremo fra le nazioni».</p>
<p class="C4 V21">Sin Esulta pure, gioisci, figlia di Edom, che abiti nella terra di Uz; anche a te arriverà il calice, ti inebrierai ed esporrai la tua nudità.</p>
<p class="C4 V22">Tau È completa la tua punizione, figlia di Sion, egli non ti manderà più in esilio; ma punirà la tua iniquità, figlia di Edom, scoprirà i tuoi peccati.</p>
<p class="C5 V1">Ricordati, Signore, di quanto ci è accaduto, guarda e considera il nostro obbrobrio.</p>
<p class="C5 V2">La nostra eredità è passata a stranieri, le nostre case a estranei.</p>
<p class="C5 V3">Orfani siam diventati, senza padre; le nostre madri come vedove.</p>
<p class="C5 V4">L'acqua nostra beviamo per denaro, la nostra legna si acquista a pagamento.</p>
<p class="C5 V5">Con un giogo sul collo siamo perseguitati siamo sfiniti, non c'è per noi riposo.</p>
<p class="C5 V6">All'Egitto abbiamo teso la mano, all'Assiria per saziarci di pane.</p>
<p class="C5 V7">I nostri padri peccarono e non sono più, noi portiamo la pena delle loro iniquità.</p>
<p class="C5 V8">Schiavi comandano su di noi, non c'è chi ci liberi dalle loro mani.</p>
<p class="C5 V9">A rischio della nostra vita ci procuriamo il pane davanti alla spada nel deserto.</p>
<p class="C5 V10">La nostra pelle si è fatta bruciante come un forno a causa degli ardori della fame.</p>
<p class="C5 V11">Han disonorato le donne in Sion, le vergini nelle città di Giuda.</p>
<p class="C5 V12">I capi sono stati impiccati dalle loro mani, i volti degli anziani non sono stati rispettati.</p>
<p class="C5 V13">I giovani han girato la mola; i ragazzi son caduti sotto il peso della legna.</p>
<p class="C5 V14">Gli anziani hanno disertato la porta, i giovani i loro strumenti a corda.</p>
<p class="C5 V15">La gioia si è spenta nei nostri cuori, si è mutata in lutto la nostra danza.</p>
<p class="C5 V16">È caduta la corona dalla nostra testa; guai a noi, perché abbiamo peccato!</p>
<p class="C5 V17">Per questo è diventato mesto il nostro cuore, per tali cose si sono annebbiati i nostri occhi:</p>
<p class="C5 V18">perché il monte di Sion è desolato; le volpi vi scorrazzano.</p>
<p class="C5 V19">Ma tu, Signore, rimani per sempre, il tuo trono di generazione in generazione.</p>
<p class="C5 V20">Perché ci vuoi dimenticare per sempre? Ci vuoi abbandonare per lunghi giorni?</p>
<p class="C5 V21">Facci ritornare a te, Signore, e noi ritorneremo; rinnova i nostri giorni come in antico,</p>
<p class="C5 V22">poiché non ci hai rigettati per sempre, né senza limite sei sdegnato contro di noi.</p>
</div>
</div>
<div class="edizione DIODATI">
<div class="libro Lam">
<p class="CCAPITOLO VVERSO">TESTO</p>
<p class="C1 V1">Come mai siede solitaria la città che era gremita di popolo? La grande fra le nazioni è divenuta come una vedova: la principessa fra le province è stata sottoposta a tributo.</p>
<p class="C1 V2">Essa piange amaramente nella notte, le sue lacrime le rigano le guance; fra tutti i suoi amanti non ha alcuno che la consoli; tutti i suoi amici l'hanno tradita, le sono diventati nemici.</p>
<p class="C1 V3">Giuda, è andato in cattività, gravato da afflizione e dura schiavitù, egli abita in mezzo alle nazioni non trova riposo; tutti i suoi persecutori l'hanno raggiunto tra le avversità.</p>
<p class="C1 V4">Le strade di Sion sono in lutto, perché nessuno piú viene alle feste solenni; tutte le sue porte sono deserte, i suoi sacerdoti sospirano, le sue vergini sono afflitte ed essa è nell'amarezza.</p>
<p class="C1 V5">I suoi avversari sono divenuti i dominatori, i suoi nemici prosperano, perché l'Eterno l'ha afflitta per la moltitudine delle sue trasgressioni; i suoi bambini sono andati in cattività davanti al nemico.</p>
<p class="C1 V6">Dalla figlia di Sion è scomparso tutto il suo splendore; i suoi capi sono diventati come cervi che non trovano pascolo; camminano senza forze davanti a chi li insegue.</p>
<p class="C1 V7">Nei giorni della sua afflizione e del suo vagare Gerusalemme, ricorda tutti i beni preziosi che possedeva fin dai giorni antichi. Quando il suo popolo cadeva in mano del nemico e nessuno le veniva in aiuto, i suoi avversari la vedevano e ridevano per la sua rovina.</p>
<p class="C1 V8">Gerusalemme ha grandemente peccato, perciò è divenuta una cosa immonda tutti quelli che l'onoravano la disprezzano, perché hanno visto la sua nudità; si essa sospira e si volge indietro.</p>
<p class="C1 V9">La sua lordura era nei lembi della sua veste, non pensava alla sua fine; perciò è caduta in modo sorprendente, senza che alcuno la consoli. «Guarda, o Eterno, la mia afflizione, perché il nemico si innalza».</p>
<p class="C1 V10">L'avversario ha steso la sua mano su tutti i tuoi tesori, perché ha visto le nazioni entrare nel suo santuario; quelle a cui tu avevi comandato di non entrare nella tua assemblea.</p>
<p class="C1 V11">Tutto il suo popolo sospira in cerca di pane; danno le loro cose piú preziose in cambio di cibo per riprendere vita. «Guarda, o Eterno, e considera come sono diventata spregevole!».</p>
<p class="C1 V12">«Nulla di simile vi avvenga, o voi che passate vicino. Mirate e guardate, se c'è dolore simile al mio dolore, quello che mi tormenta è che l'Eterno mi ha inflitto nel giorno della sua ira ardente.</p>
<p class="C1 V13">Dall'alto ha mandato un fuoco nelle mie ossa, si è impadronito di esse, ha teso una rete ai miei piedi, mi ha fatto tornare indietro, mi ha reso desolata, nel languore tutti i giorni.</p>
<p class="C1 V14">Dalla sua mano è stato legato il giogo delle mie trasgressioni, che s'intrecciano insieme e gravano sul mio collo ha fatto venir meno la mia forza; il Signore mi ha dato nelle mani di coloro ai quali non posso resistere.</p>
<p class="C1 V15">Il Signore ha atterrato nel mio mezzo tutti i miei prodi; ha convocato contro di me un'assemblea, per schiacciare i miei giovani; il Signore ha pigiato come in un tino la vergine figlia di Giuda.</p>
<p class="C1 V16">Per questo io piango, i miei occhi, i miei stessi occhi si sciolgono in lacrime, perché il consolatore che potrebbe ridarmi la vita è lontano da me. I miei figli sono desolati, perché il nemico ha trionfato».</p>
<p class="C1 V17">Sion tende le sue mani, ma non c'è alcuno che la consoli. Riguardo a Giacobbe, l'Eterno ha comandato che quelli attorno a lui divenissero suoi nemici. Gerusalemme è diventata in mezzo a loro come una cosa impura.</p>
<p class="C1 V18">L'Eterno è giusto, perché mi sono ribellata alla sua parola. Deh, ascoltate, o popoli tutti, e vedete il mio dolore! Le mie vergini e i miei giovani sono andati in cattività.</p>
<p class="C1 V19">Ho chiamato i miei amanti, ma essi mi hanno ingannata; i miei sacerdoti e i miei anziani, hanno esalato l'ultimo respiro nella città, mentre cercavano cibo per salvare la loro vita.</p>
<p class="C1 V20">Vedi, o Eterno, che io sono in angoscia. Le mie viscere fremono, il mio cuore è sconvolto dentro di me, perché sono stata grandemente ribelle. Fuori mi priva di figli la spada, in casa è come morte.</p>
<p class="C1 V21">Mi odono sospirare, nessuno mi consola. Tutti i miei nemici hanno saputo della mia sciagura e sono contenti che tu hai fatto questo. Tu farai venire il giorno che hai annunciato, e allora saranno come me</p>
<p class="C1 V22">Venga davanti a te tutta la loro malvagità, e trattali come hai trattato me a motivo di tutte le mie trasgressioni. Poiché molti sono i miei sospiri e il mio cuore languisce.</p>
<p class="C2 V1">Come mai nella sua ira il Signore ha coperto con una nube la figlia di Sion? Egli ha gettato dal cielo in terra la gloria d'Israele e non si è ricordato dello sgabello dei suoi piedi nel giorno della sua ira.</p>
<p class="C2 V2">Il Signore ha distrutto senza pietà tutte le dimore di Giacobbe; nella sua ira ha demolito le fortezze della figlia di Giuda, le ha gettate a terra, profanando il regno e i suoi capi.</p>
<p class="C2 V3">Con ira ardente egli ha infranto tutta la potenza d'Israele, ha ritirato la propria destra davanti al nemico, ha bruciato in mezzo a Giacobbe come un fuoco fiammeggiante che divora tutt'intorno.</p>
<p class="C2 V4">Ha teso il suo arco come un nemico, ha alzato la destra come un avversario, ha distrutto tutto ciò che era piacevole agli occhi nella tenda della figlia di Sion ha riversato il suo furore come un fuoco.</p>
<p class="C2 V5">Il Signore è divenuto come un nemico; ha divorato Israele, ha divorato tutti i suoi palazzi, ha distrutto le sue fortezze, ha moltiplicato nella figlia di Giuda cordoglio e lamento.</p>
<p class="C2 V6">Ha devastato il suo tabernacolo, come un giardino, ha distrutto il suo luogo d'assemblea, l'Eterno ha fatto dimenticare in Sion le feste solenni e i sabati e nel furore della sua ira ha rigettato re e sacerdote.</p>
<p class="C2 V7">Il Signore ha abbandonato il suo altare, ha rigettato il suo santuario, ha consegnato nelle mani del nemico le mura delle sue fortezze, essi hanno alzato grida nella casa dell'Eterno come in un giorno di festa solenne.</p>
<p class="C2 V8">L'Eterno ha deciso di distruggere le mura della figlia di Sion, ha teso la corda, non ha ritirato la mano dal distruggere, ha fatto gemere bastioni e mura ambedue languono.</p>
<p class="C2 V9">Le sue porte sono affondate nella terra; egli ha distrutto e spezzato le sue sbarre; il suo re e i suoi capi si trovano fra le nazioni; non c'è piú legge, e i suoi profeti non ricevono alcuna visione dall'Eterno.</p>
<p class="C2 V10">Gli anziani, della figlia di Sion siedono per terra in silenzio; han gettato polvere sul loro capo, si sono cinti di sacco; le vergini di Gerusalemme piegano fino a terra il loro capo.</p>
<p class="C2 V11">I miei occhi si consumano per il piangere, le mie viscere fremono, il mio fegato si spande in terra per la distruzione della figlia del mio popolo, per il venir meno dei bambini e dei lattanti nelle piazze della città.</p>
<p class="C2 V12">Essi chiedevano alle loro madri: «Dov'è il grano e il vino?», mentre venivano meno come feriti a morte nelle piazze della città e rendevano l'anima nel grembo delle loro madri.</p>
<p class="C2 V13">Come potrò esortarti? A che cosa ti rassomiglierò, o figlia di Gerusalemme? Che cosa paragonerò a te per consolarti, o vergine figlia di Gerusalemme? Poiché la tua rovina è grande come il mare; chi potrà guarirti?</p>
<p class="C2 V14">I tuoi profeti hanno avuto per te visioni false e insensate; non hanno messo a nudo la tua iniquità, per allontanare da te la cattività; essi hanno proferito per te profezie false e ingannevoli.</p>
<p class="C2 V15">Tutti i passanti battono le mani contro di te; fischiano e scuotono la testa contro la figlia di Gerusalemme: «E' questa la città che chiamavano «la bellezza perfetta» «la gioia di tutta la terra»?».</p>
<p class="C2 V16">Tutti i tuoi nemici spalancano la bocca contro di te; fischiano e digrignano i denti, dicono: «L'abbiamo inghiottita! Sí, questo è il giorno che aspettavamo; siamo arrivati a vederlo».</p>
<p class="C2 V17">L'Eterno ha compiuto ciò che aveva ideato; ha adempiuto la parola che aveva decretato dai giorni antichi. Ha distrutto senza alcuna pietà, ha fatto in modo che il nemico si rallegrasse su di te, ha esaltato la potenza dei tuoi avversari.</p>
<p class="C2 V18">Il loro cuore grida al Signore: «O mura della figlia di Sion, fate scorrere come un torrente, le lacrime giorno e notte. Non datevi pace, non abbiano riposo le pupille dei vostri occhi.</p>
<p class="C2 V19">Alzatevi, gridate nella notte, all'inizio di ogni vigilia. Effondete come acqua il vostro cuore davanti alla faccia del Signore. Alzate le mani verso di lui per la vita dei vostri bambini, che vengono meno per la fame all'imbocco di tutte le strade».</p>
<p class="C2 V20">«Guarda, o Eterno, e considera. Chi hai trattato in questo modo? Dovevano le donne mangiare il frutto del loro grembo i bambini che accarezzavano? Dovevano il sacerdote e il profeta essere massacrati nel santuario del Signore?</p>
<p class="C2 V21">Fanciulli e vecchi giacciono a terra per le strade; le mie vergini e i miei giovani sono caduti di spada; tu li hai uccisi nel giorno della tua ira, li hai massacrati senza pietà,</p>
<p class="C2 V22">Tu hai convocato come ad un giorno di festa i terrori che mi circondano da ogni lato. Nel giorno dell'ira dell'Eterno non c'è stato né fuggiasco né superstite. Quelli che avevo allattato e allevato li ha sterminati il mio nemico».</p>
<p class="C3 V1">Io sono l'uomo che ha visto l'afflizione sotto la verga del suo furore.</p>
<p class="C3 V2">Egli mi ha guidato e mi ha fatto camminare nelle tenebre e non nella luce.</p>
<p class="C3 V3">Sí, contro di me egli ha volto ripetutamente la sua mano tutto il giorno.</p>
<p class="C3 V4">Egli ha consumato la mia carne e la mia pelle, ha frantumato le mie ossa</p>
<p class="C3 V5">Ha costruito bastioni contro di me, mi ha circondato di amarezza e di affanno.</p>
<p class="C3 V6">Mi ha fatto abitare in luoghi tenebrosi, come i morti da lungo tempo.</p>
<p class="C3 V7">Mi ha costruito attorno un muro, perché non esca; ha reso pesante la mia catena.</p>
<p class="C3 V8">Anche quando grido e chiedo aiuto a gran voce, egli rifiuta di ascoltare la mia preghiera.</p>
<p class="C3 V9">Egli ha sbarrato le mie vie con pietre tagliate, ha reso i miei sentieri tortuosi.</p>
<p class="C3 V10">Egli è stato per me come un orso in agguato, come un leone in luoghi nascosti.</p>
<p class="C3 V11">Ha deviato le mie vie, mi ha dilaniato e mi ha reso desolato.</p>
<p class="C3 V12">Ha teso il suo arco e mi ha fatto il bersaglio delle sue frecce.</p>
<p class="C3 V13">Ha fatto penetrare nel mio cuore le frecce della sua faretra.</p>
<p class="C3 V14">Sono diventato lo scherno di tutto il mio popolo, la sua canzone di tutto il giorno.</p>
<p class="C3 V15">Mi ha saziato di amarezza, mi ha fatto bere assenzio,</p>
<p class="C3 V16">Mi ha spezzato i denti con la ghiaia, mi ha coperto di cenere.</p>
<p class="C3 V17">Hai allontanato la mia anima dalla pace, ho dimenticato il benessere.</p>
<p class="C3 V18">Ho detto: «E' scomparsa la mia fiducia e la mia speranza nell'Eterno».</p>
<p class="C3 V19">Ricordati della mia afflizione e del mio vagare, dell'assenzio e dell'amarezza.</p>
<p class="C3 V20">L'anima mia se ne ricorda del continuo ed è abbattuta dentro di me.</p>
<p class="C3 V21">Questo voglio richiamare alla mente e perciò voglio sperare.</p>
<p class="C3 V22">E' una grazia dell'Eterno che non siamo stati interamente distrutti, perché le sue compassioni non sono esaurite.</p>
<p class="C3 V23">Si rinnovano ogni mattina; grande è la tua fedeltà.</p>
<p class="C3 V24">«L'Eterno è la mia parte», dice l'anima mia, «perciò spererò in lui».</p>
<p class="C3 V25">L'Eterno è buono con quelli che sperano in lui, con l'anima che lo cerca.</p>
<p class="C3 V26">Buona cosa è aspettare in silenzio la salvezza dell'Eterno.</p>
<p class="C3 V27">Buona cosa è per l'uomo portare il giogo nella sua giovinezza.</p>
<p class="C3 V28">Sieda solitario e stia in silenzio quando Dio glielo impone.</p>
<p class="C3 V29">Metta la sua bocca nella polvere, forse c'è ancora speranza.</p>
<p class="C3 V30">Porga la guancia a chi lo percuote, si sazi di vituperio.</p>
<p class="C3 V31">Poiché il Signore non rigetta per sempre;</p>
<p class="C3 V32">ma, se affligge, avrà compassione, secondo la moltitudine delle sue misericordie,</p>
<p class="C3 V33">poiché non è volentieri che umilia ed affligge i figli degli uomini.</p>
<p class="C3 V34">Quando uno schiaccia sotto i suoi piedi tutti i prigionieri della terra,</p>
<p class="C3 V35">quando uno perverte il diritto di un uomo alla presenza dell'Altissimo.</p>
<p class="C3 V36">quando si fa torto ad un uomo nella sua causa, il Signore non lo vede?</p>
<p class="C3 V37">Chi mai dice qualcosa che poi si avvera, se il Signore non la comandato?</p>
<p class="C3 V38">Il male e il bene non procedono forse dalla bocca dell'Altissimo?</p>
<p class="C3 V39">Perché mai si lamenta un uomo vivente, un uomo per la punizione dei suoi peccati?</p>
<p class="C3 V40">Esaminiamo le nostre vie, scrutiamole e ritorniamo all'Eterno.</p>
<p class="C3 V41">Eleviamo i nostri cuori e le nostre mani a Dio nei cieli.</p>
<p class="C3 V42">Noi abbiamo peccato, siamo stati ribelli e tu non hai perdonato.</p>
<p class="C3 V43">Ti sei avvolto nell'ira e ci hai inseguito, hai ucciso senza pietà.</p>
<p class="C3 V44">Ti sei avvolto in una nuvola, perché nessuna preghiera potesse passare.</p>
<p class="C3 V45">Ci hai reso spazzatura e rifiuto in mezzo al popoli.</p>
<p class="C3 V46">Tutti i nostri nemici hanno spalancato la bocca contro di noi.</p>
<p class="C3 V47">Ci sono venuti addosso terrore, laccio, desolazione e rovina.</p>
<p class="C3 V48">Rivi d'acqua scorrono dai miei occhi per la rovina della figlia del mio popolo.</p>
<p class="C3 V49">Il mio occhio versa lacrime senza smettere, senza interruzione,</p>
<p class="C3 V50">fino a quando l'Eterno non guardi dal cielo e non veda.</p>
<p class="C3 V51">Il mio occhio procura dolore alla mia anima per tutte le figlie della mia città.</p>
<p class="C3 V52">Quelli che mi odiano senza ragione mi hanno dato la caccia come a un uccello.</p>
<p class="C3 V53">Hanno distrutto la mia vita nella fossa, mi hanno tirato pietre.</p>
<p class="C3 V54">Le acque scorrevano sopra il mio capo, io dicevo: «E' finita per me».</p>
<p class="C3 V55">Ho invocato il tuo nome, o Eterno, dal fondo della fossa.</p>
<p class="C3 V56">Tu hai udito la mia voce; non nascondere il tuo orecchio al mio sospiro, al mio grido di aiuto.</p>
<p class="C3 V57">Quando ti ho invocato ti sei avvicinato; hai detto: «Non temere!».</p>
<p class="C3 V58">O Signore, tu hai difeso la causa a dell'anima mia, tu hai redento la mia vita.</p>
<p class="C3 V59">O Eterno, tu hai visto il torto da me subito, difendi la mia causa!</p>
<p class="C3 V60">Hai visto tutto il loro spirito di vendetta, tutte le loro macchinazioni contro di me.</p>
<p class="C3 V61">Hai udito i loro insulti, o Eterno, tutte le loro macchinazioni contro di me.</p>
<p class="C3 V62">i discorsi di quelli che si levano contro di me, ciò che meditano contro di me tutto il giorno.</p>
<p class="C3 V63">Osserva quando si siedono e quando si alzano, io sono la loro canzone.</p>
<p class="C3 V64">Ripagali, o Eterno, secondo l'opera delle loro mani.</p>
<p class="C3 V65">Rendili duri di cuore, la tua maledizione sia su di loro.</p>
<p class="C3 V66">Inseguili nella tua ira e distruggili da sotto i cieli dell'Eterno.</p>
<p class="C4 V1">Come si è annerito l'oro, si è alterato l'oro migliore! Le pietre del santuario sono sparse all'imbocco di tutte le strade.</p>
<p class="C4 V2">I preziosi figli di Sion valutati come oro fino, come mai sono ritenuti quali vasi di argilla, lavoro delle mani di vasaio?</p>
<p class="C4 V3">Perfino gli sciacalli porgono le mammelle per allattare i loro piccoli, ma la figlia del mio popolo è divenuta crudele come gli struzzi del deserto.</p>
<p class="C4 V4">La lingua del lattante si attacca al suo palato per la sete; i bambini domandano pane ma non c'è chi ne dia loro.</p>
<p class="C4 V5">Quelli che mangiavano cibi squisiti languono per le strade; quelli che erano allevati nella porpora abbracciano il letamaio.</p>
<p class="C4 V6">La punizione dell'iniquità della figlia del mio popolo è maggiore della punizione del peccato di Sodoma, che fu distrutta in un attimo, senza che mano d'uomo le venisse contro.</p>
<p class="C4 V7">I suoi principi erano piú splendenti della neve, piú bianchi del latte, avevano il corpo piú rosso dei coralli, il loro volto era come uno zaffiro.</p>
<p class="C4 V8">Ora il loro aspetto è piú nero dell'oscurità; non si riconoscono piú nelle strade; la loro pelle aderisce alle loro ossa, si è seccata, è divenuta come un legno.</p>
<p class="C4 V9">Gli uccisi di spada stanno meglio di quelli che muoiono di fame, perché questi deperiscono estenuati per mancanza dei prodotti del campo.</p>
<p class="C4 V10">Le mani delle donne pietose hanno fatto cuocere i loro stessi bambini, son serviti loro di cibo, nella rovina della figlia del mio popolo.</p>
<p class="C4 V11">L'Eterno ha esaurito il suo furore, ha riversato la sua ira ardente, ha acceso in Sion un fuoco, che ha divorato le sue fondamenta.</p>
<p class="C4 V12">I re della terra e tutti gli abitanti del mondo non avrebbero mai creduto che l'avversario e il nemico sarebbero entrati nelle porte di Gerusalemme.</p>
<p class="C4 V13">Ma questo è avvenuto per i peccati dei suoi profeti e per le iniquità dei suoi sacerdoti, che hanno versato in mezzo ad essa il sangue dei giusti.</p>
<p class="C4 V14">Essi erravano come ciechi per le strade, contaminati di sangue, di modo che nessuno poteva toccare le loro vesti.</p>
<p class="C4 V15">Al loro apparire la gente gridava: «Allontanatevi, un impuro! Allontanatevi, allontanatevi, non toccatelo!». Quando fuggivano e andavano errando fra le nazioni dicevano: «Non potranno piú rimanere qui».</p>
<p class="C4 V16">La faccia dell'Eterno li ha dispersi, non volgerà piú su di loro il suo sguardo; non hanno avuto rispetto per i sacerdoti né hanno usato pietà per i vecchi.</p>
<p class="C4 V17">Inoltre i nostri occhi si consumavano nell'attesa di un vano soccorso. Dal nostro posto di osservazione aspettavamo invano una nazione che non poteva salvarci.</p>
<p class="C4 V18">Ci davano la caccia ad ogni passo, impedendoci di camminare per le nostre piazze. La nostra fine è prossima, i nostri giorni sono compiuti, la nostra fine è giunta.</p>
<p class="C4 V19">I nostri persecutori sono stati piú veloci delle aquile del cielo; Ci hanno inseguito sui monti, ci hanno teso agguati nel deserto.</p>
<p class="C4 V20">Il soffio delle nostre narici, l'unto dell'Eterno è stato preso nelle loro fosse, lui, del quale dicevamo: «Alla sua ombra noi vivremo fra le nazioni».</p>
<p class="C4 V21">Rallegrati e gioisci, o figlia di Edom, che dimori nel paese di Uts. Anche a te giungerà il calice; ti ubriacherai e scoprirai la tua nudità.</p>
<p class="C4 V22">La punizione della tua iniquità si è compiuta, o figlia di Sion. Egli non ti manderà piú in cattività, ma punirà la tua iniquità, o figlia di Edom, metterà allo scoperto i tuoi peccati.</p>
<p class="C5 V1">Ricordati, Eterno, di quanto ci è accaduto, guarda e vedi il nostro obbrobrio.</p>
<p class="C5 V2">La nostra eredità è passata a stranieri, le nostre case a estranei.</p>
<p class="C5 V3">Noi siamo diventati orfani, senza padre, le nostre madri sono come vedove.</p>
<p class="C5 V4">Dobbiamo pagare per l'acqua che beviamo, la nostra legna l'abbiamo solo a pagamento.</p>
<p class="C5 V5">Siamo inseguiti con un giogo sul collo, siamo esausti e non abbiamo alcun riposo.</p>
<p class="C5 V6">Abbiamo teso la mano all'Egitto e all'Assiria, per saziarci di pane.</p>
<p class="C5 V7">I nostri padri hanno peccato e non sono piú, e noi portiamo la punizione delle loro iniquità.</p>
<p class="C5 V8">Schiavi dominano su di noi, nessuno può liberarci dalle loro mani.</p>
<p class="C5 V9">Ci procuriamo il pane a rischio della nostra vita, davanti alla spada del deserto.</p>
<p class="C5 V10">La nostra pelle si è riscaldata come un forno per l'ardore della fame.</p>
<p class="C5 V11">Hanno violentato le donne in Sion, le vergini nelle città di Giuda.</p>
<p class="C5 V12">I capi sono stati impiccati dalle loro mani, la persona dei vecchi non è stata rispettata.</p>
<p class="C5 V13">I giovani sono stati messi a macinare, i ragazzi sono caduti sotto il carico delle legna.</p>
<p class="C5 V14">I vecchi hanno smesso di radunarsi alla porta, i giovani hanno smesso di suonare i loro strumenti.</p>
<p class="C5 V15">La gioia dei nostri cuori è venuta meno, la nostra danza si è mutata in lutto.</p>
<p class="C5 V16">La corona è caduta dal nostro capo; guai a noi, perché abbiamo peccato!</p>
<p class="C5 V17">Per questo si è ammalato il nostro cuore, per queste cose si sono oscurati i nostri occhi:</p>
<p class="C5 V18">per il monte di Sion che è desolato, e vi scorazzano le volpi.</p>
<p class="C5 V19">Ma tu, o Eterno, rimani per sempre, e il tuo trono di generazione in generazione.</p>
<p class="C5 V20">Perché ci dimenticheresti per sempre e ci abbandoneresti per un lungo tempo?</p>
<p class="C5 V21">Facci ritornare a te, o Eterno, e noi ritorneremo; ristabilisci i nostri giorni come In passato.</p>
<p class="C5 V22">Ci hai forse interamente rigettati o sei tu grandemente adirato contro di noi?</p>
</div>
</div>
<div class="edizione RIVEDUTA">
<div class="libro Lam">
<p class="CCAPITOLO VVERSO">TESTO</p>
<p class="C1 V1">Come siede solitaria la città una volta tanto popolosa! È diventata simile a una vedova, lei che era grande fra le nazioni; è stata ridotta tributaria, lei che era principessa fra le provincie!</p>
<p class="C1 V2">Essa piange, piange, durante la notte, le lacrime le rigano le guance; fra tutti i suoi amanti non ha chi la consoli; tutti i suoi amici l'hanno tradita, le sono diventati nemici.</p>
<p class="C1 V3">Giuda è in esilio, vittima di oppressione e di dura schiavitù; abita fra le nazioni, ma non trova riposo; tutti i suoi persecutori l'hanno raggiunto mentre si trovava nell'angoscia.</p>
<p class="C1 V4">Le vie di Sion sono in lutto, perché nessuno viene più alle solenni convocazioni; tutte le sue porte sono deserte; i suoi sacerdoti sospirano, le sue vergini sono addolorate, ed essa stessa è piena d'amarezza.</p>
<p class="C1 V5">I suoi avversari hanno preso il sopravvento, i suoi nemici prosperano; poiché il SIGNORE l'ha afflitta per i suoi innumerevoli peccati; i suoi bambini sono andati in schiavitù, davanti al nemico.</p>
<p class="C1 V6">Dalla figlia di Sion se n'è andato tutto il suo splendore; i suoi capi sono diventati come cervi che non trovano pascolo e se ne vanno spossati davanti a colui che li insegue.</p>
<p class="C1 V7">Nei giorni della sua afflizione, della sua vita raminga, Gerusalemme si ricorda di tutti i beni preziosi che possedeva fin dai giorni antichi; ora che il suo popolo è caduto in mano dell'avversario e nessuno la soccorre, i suoi nemici la guardano e ridono del suo misero stato.</p>
<p class="C1 V8">Gerusalemme ha gravemente peccato; perciò è divenuta come una cosa impura; tutti quelli che la onoravano la disprezzano, perché hanno visto la sua nudità; lei stessa sospira, e volta la faccia.</p>
<p class="C1 V9">La sua sozzura era nelle pieghe della sua veste; lei non pensava alla sua fine; perciò è caduta in modo sorprendente, e nessuno la consola. «O SIGNORE, vedi la mia afflizione, perché il nemico trionfa!»</p>
<p class="C1 V10">L'avversario ha steso la mano su quanto lei aveva di più caro; infatti ha visto i pagani entrare nel suo santuario; quei pagani, riguardo ai quali tu avevi comandato che non entrassero nella tua assemblea.</p>
<p class="C1 V11">Tutto il suo popolo sospira, cerca pane; dà le cose sue più preziose in cambio di cibo, per poter sopravvivere. «Guarda, SIGNORE, vedi in che misero stato sono ridotta!»</p>
<p class="C1 V12">«Nulla di simile vi accada, o voi che passate di qui! Osservate, guardate, se c'è dolore simile al dolore che mi tormenta, e con il quale il SIGNORE mi ha colpita nel giorno della sua ardente ira.</p>
<p class="C1 V13">Egli dall'alto ha scagliato un fuoco, l'ha fatto discendere nelle mie ossa; ha teso una rete ai miei piedi, mi ha rovesciata a terra; mi ha gettata nella desolazione, in un languore senza fine.</p>
<p class="C1 V14">La sua mano ha legato il giogo dei miei peccati, che s'intrecciano, gravano sul mio collo; egli ha stroncato la mia forza; il Signore mi ha dato in mani, alle quali non posso resistere.</p>
<p class="C1 V15">Il Signore ha abbattuto dentro le mura tutti i miei prodi; ha raccolto contro di me una grande moltitudine, per schiacciare i miei giovani; il Signore ha calcato, come in un tino, la vergine figlia di Giuda.</p>
<p class="C1 V16">Per questo, io piango; i miei occhi, i miei occhi si sciolgono in lacrime, perché da me è lontano il consolatore, che può ravvivare la mia vita. I miei figli sono desolati, perché il nemico ha trionfato».</p>
<p class="C1 V17">Sion stende le mani... non c'è nessuno che la consoli; il SIGNORE ha comandato ai nemici di Giacobbe di circondarlo da tutte le parti. Gerusalemme è, in mezzo a loro, come una cosa impura.</p>
<p class="C1 V18">«Il SIGNORE è giusto, poiché io mi sono ribellata alla sua parola. Ascoltate, o popoli tutti, e vedete il mio dolore! Le mie vergini e i miei giovani sono stati portati in schiavitù.</p>
<p class="C1 V19">Io ho chiamato i miei amanti, ma essi mi hanno ingannata; i miei sacerdoti e i miei anziani nella città hanno esalato l'ultimo respiro, mentre cercavano cibo per poter sopravvivere.</p>
<p class="C1 V20">Guarda, SIGNORE, come sono angosciata! Le mie viscere si commuovono, il cuore mi si sconvolge in seno, perché la mia ribellione è stata grave. Fuori, la spada mi priva dei figli; dentro, è la morte.</p>
<p class="C1 V21">Mi sentono sospirare... non c'è chi mi consoli. Tutti i miei nemici hanno udito la mia sciagura, e si rallegrano di ciò che tu hai fatto; fa' venire il giorno che hai annunziato, e allora saranno come me.</p>
<p class="C1 V22">Tieni presente tutta la loro malvagità, e trattali come hai trattato me a causa di tutti i miei peccati. I miei sospiri infatti sono numerosi, e il mio cuore è languente».</p>
<p class="C2 V1">Come mai il Signore, nella sua ira, ha coperto di una nube oscura la figlia di Sion? Egli ha gettato dal cielo in terra la gloria d'Israele, e non si è ricordato dello sgabello dei suoi piedi, nel giorno della sua ira!</p>
<p class="C2 V2">Il Signore ha distrutto senza pietà tutti i territori di Giacobbe; nella sua ira, ha rovesciato, ha atterrato le fortezze della figlia di Giuda, ne ha profanato il regno e i capi.</p>
<p class="C2 V3">Nella sua ira ardente, ha infranto tutta la potenza d'Israele; ha ritirato la propria destra in presenza del nemico; ha consumato Giacobbe come fuoco fiammeggiante che divora tutto intorno.</p>
<p class="C2 V4">Ha teso il suo arco come il nemico; ha alzato la destra come un avversario; ha trucidato tutti quelli che erano più cari a vedersi; ha riversato il suo furore come un fuoco sulla tenda della figlia di Sion.</p>
<p class="C2 V5">Il Signore è divenuto come un nemico; ha divorato Israele; ha divorato tutti i suoi palazzi; ha distrutto le sue fortezze; ha moltiplicato alla figlia di Giuda i lamenti e i gemiti.</p>
<p class="C2 V6">Ha spogliato la sua capanna come un giardino; ha distrutto il luogo del suo convegno; il SIGNORE ha fatto dimenticare in Sion le feste solenni e i sabati, e, nell'indignazione della sua ira, ha rigettato re e sacerdoti.</p>
<p class="C2 V7">Il Signore ha provato disgusto per il suo altare; ha detestato il suo santuario; ha dato i muri dei palazzi di Sion in mano dei nemici, i quali hanno alzato grida nella casa del SIGNORE, come in un giorno di festa.</p>
<p class="C2 V8">Il SIGNORE ha deciso di distruggere le mura della figlia di Sion; ha steso la corda, non ha ritirato la mano, prima d'averli distrutti; ha coperto di lutto bastioni e mura; gli uni e le altre sono distrutti.</p>
<p class="C2 V9">Le sue porte sono sprofondate in terra; egli ha distrutto, spezzato le sue sbarre; il suo re e i suoi capi sono fra le nazioni; non c'è più legge, e anche i suoi profeti non ricevono più visioni dal SIGNORE.</p>
<p class="C2 V10">Gli anziani della figlia di Sion stanno per terra in silenzio; si sono gettati della polvere sul capo, si sono vestiti di sacchi; le vergini di Gerusalemme curvano il capo al suolo.</p>
<p class="C2 V11">I miei occhi si consumano in lacrime, le mie viscere si commuovono, il mio fegato si spande in terra per il disastro della figlia del mio popolo, al pensiero dei bambini e dei lattanti che venivano meno per le piazze della città.</p>
<p class="C2 V12">Essi chiedevano alle loro madri: «Dov'è il pane, dov'è il vino?...» Intanto venivano meno come feriti a morte nelle piazze della città, ed esalavano l'ultimo respiro sul seno delle loro madri.</p>
<p class="C2 V13">Che ti dirò? A che ti paragonerò, o figlia di Gerusalemme? Chi troverò simile a te per consolarti, vergine figlia di Gerusalemme? Infatti la tua ferita è larga quanto il mare; chi potrà guarirti?</p>
<p class="C2 V14">I tuoi profeti hanno avuto per te visioni vane e illusorie; non hanno messo a nudo la tua iniquità, per distogliere da te la deportazione; le profezie che hanno fatto a tuo riguardo non erano che oracoli vani e seduttori.</p>
<p class="C2 V15">Tutti i passanti battono le mani al vederti; fischiano e scuotono il capo quando vedono la figlia di Gerusalemme: «È questa la città che la gente chiamava una bellezza perfetta, la gioia di tutta la terra?»</p>
<p class="C2 V16">Tutti i tuoi nemici aprono larga la bocca contro di te; fischiano, digrignano i denti, dicono: «L'abbiamo inghiottita! Sì, questo è il giorno che aspettavamo; ci siamo giunti, lo vediamo!»</p>
<p class="C2 V17">Il SIGNORE ha fatto quanto si era proposto; ha adempiuto la parola che aveva pronunziata fin dai giorni antichi; ha distrutto senza pietà; ha fatto di te la gioia del nemico; ha esaltato la potenza dei tuoi avversari.</p>
<p class="C2 V18">Il loro cuore grida al Signore: O mura della figlia di Sion, spandete lacrime come un torrente, giorno e notte! Non vi date pace, non abbiano riposo le pupille degli occhi vostri!</p>
<p class="C2 V19">Alzatevi, gridate di notte, al principio di ogni veglia! Spandete come acqua il vostro cuore davanti alla faccia del Signore! Alzate le mani verso di lui per la vita dei vostri bambini, che vengono meno per la fame agli angoli di tutte le strade!</p>
<p class="C2 V20">«Guarda, SIGNORE, considera! Chi mai hai trattato così? Delle donne hanno divorato il frutto del loro seno, i bambini che accarezzavano! Sacerdoti e profeti sono stati massacrati nel santuario del Signore!</p>
<p class="C2 V21">Bambini e vecchi giacciono a terra nelle vie; le mie vergini e i miei giovani sono caduti per la spada; tu li hai uccisi nel giorno della tua ira, li hai massacrati senza pietà.</p>
<p class="C2 V22">Tu hai convocato, come a un giorno di festa solenne, i miei terrori da tutte le parti; nel giorno dell'ira del SIGNORE non c'è stato superstite né fuggiasco; quelli che io avevo accarezzati e allevati, il mio nemico li ha consumati!»</p>
<p class="C3 V1">Io sono l'uomo che ha visto l'afflizione sotto la verga del suo furore.</p>
<p class="C3 V2">Egli mi ha condotto, mi ha fatto camminare nelle tenebre e non nella luce.</p>
<p class="C3 V3">Sì, contro di me di nuovo volge la sua mano tutto il giorno.</p>
<p class="C3 V4">Egli ha consumato la mia carne e la mia pelle, ha spezzato le mie ossa.</p>
<p class="C3 V5">Ha costruito contro di me e mi ha circondato di veleno e di affanno.</p>
<p class="C3 V6">Mi ha fatto abitare in luoghi tenebrosi, come quelli che sono morti da lungo tempo.</p>
<p class="C3 V7">Mi ha circondato di un muro, perché non esca; mi ha caricato di pesanti catene.</p>
<p class="C3 V8">Anche quando grido e chiamo aiuto, egli chiude l'accesso alla mia preghiera.</p>
<p class="C3 V9">Egli mi ha sbarrato la via con blocchi di pietra, ha sconvolti i miei sentieri.</p>
<p class="C3 V10">È stato per me come un orso in agguato, come un leone in luoghi nascosti.</p>
<p class="C3 V11">Mi ha sviato dal mio cammino, e mi ha squarciato, mi ha reso desolato.</p>
<p class="C3 V12">Ha teso il suo arco, mi ha posto come bersaglio delle sue frecce.</p>
<p class="C3 V13">Mi ha fatto penetrare nelle reni le frecce della sua faretra.</p>
<p class="C3 V14">Io sono diventato lo scherno di tutto il mio popolo, la sua canzone di tutto il giorno.</p>
<p class="C3 V15">Egli mi ha saziato d'amarezza, mi ha abbeverato d'assenzio.</p>
<p class="C3 V16">Mi ha spezzato i denti con la ghiaia, mi ha affondato nella cenere.</p>
<p class="C3 V17">Tu mi hai allontanato dalla pace, io ho dimenticato il benessere.</p>
<p class="C3 V18">Io ho detto: «È sparita la mia fiducia, non ho più speranza nel SIGNORE!»</p>
<p class="C3 V19">Ricòrdati della mia afflizione, della mia vita raminga, dell'assenzio e del veleno!</p>
<p class="C3 V20">Io me ne ricordo sempre, e ne sono intimamente prostrato.</p>
<p class="C3 V21">Ecco ciò che voglio richiamare alla mente, ciò che mi fa sperare:</p>
<p class="C3 V22">è una grazia del SIGNORE che non siamo stati completamente distrutti; le sue compassioni infatti non sono esaurite;</p>
<p class="C3 V23">si rinnovano ogni mattina. Grande è la tua fedeltà!</p>
<p class="C3 V24">«Il SIGNORE è la mia parte», io dico, «perciò spererò in lui».</p>
<p class="C3 V25">Il SIGNORE è buono con quelli che sperano in lui, con chi lo cerca.</p>
<p class="C3 V26">È bene aspettare in silenzio la salvezza del SIGNORE.</p>
<p class="C3 V27">È bene per l'uomo portare il giogo della sua giovinezza.</p>
<p class="C3 V28">Si sieda solitario e stia in silenzio quando il SIGNORE glielo impone!</p>
<p class="C3 V29">Metta la sua bocca nella polvere! forse c'è ancora speranza.</p>
<p class="C3 V30">Porga la guancia a chi lo percuote, si sazi pure di offese!</p>
<p class="C3 V31">Il Signore infatti non respinge per sempre;</p>
<p class="C3 V32">ma, se affligge, ha pure compassione, secondo la sua immensa bontà;</p>
<p class="C3 V33">poiché non è volentieri che egli umilia e affligge i figli dell'uomo.</p>
<p class="C3 V34">Quando uno schiaccia sotto i piedi tutti i prigionieri della terra,</p>
<p class="C3 V35">quando uno vìola i diritti di un uomo in presenza dell'Altissimo,</p>
<p class="C3 V36">quando si fa torto a qualcuno nella sua causa, il Signore non lo vede forse?</p>
<p class="C3 V37">Chi mai dice una cosa che si avveri, se il Signore non l'ha comandato?</p>
<p class="C3 V38">Il male e il bene non procedono forse dalla bocca dell'Altissimo?</p>
<p class="C3 V39">Perché si rammarica la creatura vivente? L'uomo vive malgrado i suoi peccati!</p>
<p class="C3 V40">Esaminiamo la nostra condotta, valutiamola, e torniamo al SIGNORE!</p>
<p class="C3 V41">Eleviamo le mani e i nostri cuori a Dio nei cieli!</p>
<p class="C3 V42">«Noi abbiamo peccato, siamo stati ribelli, e tu non hai perdonato.</p>
<p class="C3 V43">Ti sei avvolto nella tua ira, e ci hai inseguiti; tu hai ucciso senza pietà;</p>
<p class="C3 V44">ti sei avvolto in una nuvola, perché la preghiera non potesse raggiungerti;</p>
<p class="C3 V45">tu hai fatto di noi delle spazzature, dei rifiuti, in mezzo ai popoli.</p>
<p class="C3 V46">Tutti i nostri nemici aprono larga la bocca contro di noi.</p>
<p class="C3 V47">Ci sono toccati il terrore, la fossa, la desolazione e la rovina».</p>
<p class="C3 V48">I miei occhi si sciolgono in fiumi di lacrime per la rovina della figlia del mio popolo.</p>
<p class="C3 V49">L'occhio mio piange senza posa, senza alcun riposo,</p>
<p class="C3 V50">finché dal cielo il SIGNORE non guardi e non veda il nostro stato.</p>
<p class="C3 V51">L'occhio mio mi tormenta per tutte le figlie della mia città.</p>
<p class="C3 V52">Quelli che mi sono nemici senza motivo mi hanno dato la caccia come a un uccello.</p>
<p class="C3 V53">Hanno voluto annientare la mia vita nella fossa, mi hanno gettato pietre addosso.</p>
<p class="C3 V54">Le acque salivano fin sopra il mio capo; io dicevo: «È finita per me!»</p>
<p class="C3 V55">Io ho invocato il tuo nome, o SIGNORE, dal fondo della fossa;</p>
<p class="C3 V56">tu hai udito la mia voce; non chiudere l'orecchio al mio sospiro, al mio grido!</p>
<p class="C3 V57">Nel giorno che io ti ho invocato ti sei avvicinato; tu hai detto: «Non temere!»</p>
<p class="C3 V58">O Signore, tu hai difeso la mia causa, tu hai redento la mia vita.</p>
<p class="C3 V59">O SIGNORE, tu vedi il torto che mi è fatto, giudica tu la mia causa!</p>
<p class="C3 V60">Tu vedi tutto il loro rancore, tutte le loro macchinazioni contro di me.</p>
<p class="C3 V61">Tu odi i loro insulti, SIGNORE, tutte le loro macchinazioni contro di me,</p>
<p class="C3 V62">il linguaggio dei miei avversari e ciò che meditano contro di me tutto il giorno!</p>
<p class="C3 V63">Guarda! quando si siedono, quando si alzano, io sono la loro canzone.</p>
<p class="C3 V64">Tu li retribuirai, SIGNORE, secondo l'opera delle loro mani.</p>
<p class="C3 V65">Darai loro indurimento di cuore, la tua maledizione.</p>
<p class="C3 V66">Li inseguirai nella tua ira, e li sterminerai sotto i cieli del SIGNORE.</p>
<p class="C4 V1">Come mai si è oscurato l'oro, s'è alterato l'oro più puro? Come mai le pietre del santuario si trovano sparse qua e là agli angoli di tutte le strade?</p>
<p class="C4 V2">I nobili figli di Sion, pregiati come oro fino, come mai sono considerati quali vasi di terra, opera di mani di vasaio?</p>
<p class="C4 V3">Perfino gli sciacalli porgono le mammelle e allattano i loro piccoli; la figlia del mio popolo è divenuta crudele, come gli struzzi del deserto.</p>
<p class="C4 V4">La lingua del lattante gli si attacca al palato, per la sete; i bambini chiedono pane, e non c'è chi gliene dia.</p>
<p class="C4 V5">Quelli che si nutrivano di cibi delicati cadono d'inedia per le strade; quelli che erano allevati nella porpora abbracciano il letamaio.</p>
<p class="C4 V6">Il castigo dell'iniquità della figlia del mio popolo è più grande di quello del peccato di Sodoma, che fu distrutta in un attimo, senza che mano d'uomo la colpisse.</p>
<p class="C4 V7">I suoi prìncipi erano più splendenti della neve, più bianchi del latte; avevano il corpo più vermiglio del corallo, il loro volto era uno zaffiro.</p>
<p class="C4 V8">Il loro aspetto ora è più cupo del nero; non si riconoscono più per le vie; la loro pelle è attaccata alle ossa, è secca, è diventata come il legno.</p>
<p class="C4 V9">Gli uccisi di spada sono stati più felici di quelli che muoiono di fame; poiché questi deperiscono estenuati, per mancanza di prodotti dei campi.</p>
<p class="C4 V10">Mani di donne, sebbene pietose, hanno fatto cuocere i propri bambini, sono serviti loro di cibo, nella rovina della figlia del mio popolo.</p>
<p class="C4 V11">Il SIGNORE ha esaurito il suo furore, ha riversato la sua ira ardente, ha acceso in Sion un fuoco che ne ha divorato le fondamenta.</p>
<p class="C4 V12">Né i re della terra né alcun abitante del mondo avrebbero mai creduto che l'avversario, il nemico, sarebbe entrato nelle porte di Gerusalemme.</p>
<p class="C4 V13">Così è avvenuto a causa dei peccati dei suoi profeti, delle iniquità dei suoi sacerdoti, che hanno sparso nel mezzo di lei il sangue dei giusti.</p>
<p class="C4 V14">Essi vagavano come ciechi per le strade, sporchi di sangue, in modo che non si potevano toccare le loro vesti.</p>
<p class="C4 V15">«Fatevi in là! Un impuro!» si gridava al loro apparire; «Fatevi in là! Fatevi in là! Non lo toccate!» Quando fuggivano, peregrinavano qua e là, e si diceva fra le nazioni: «Non restino più qui!»</p>
<p class="C4 V16">La faccia del SIGNORE li ha dispersi, egli non volge più verso di loro il suo sguardo; non si è portato rispetto ai sacerdoti, non si è avuto pietà dei vecchi.</p>
<p class="C4 V17">A noi si consumavano ancora gli occhi in cerca di un soccorso, aspettato invano; dai nostri posti di vedetta scrutavamo la venuta d'una nazione che non poteva salvarci.</p>
<p class="C4 V18">Si spiavano i nostri passi, impedendoci di camminare per le nostre piazze. «La nostra fine è prossima. I nostri giorni sono compiuti, la nostra fine è giunta!»</p>
<p class="C4 V19">I nostri persecutori sono stati più leggeri delle aquile nei cieli; ci hanno dato la caccia su per le montagne, ci hanno teso agguati nel deserto.</p>
<p class="C4 V20">Colui che ci fa respirare, l'unto del SIGNORE è stato preso nelle loro fosse; egli, del quale dicevamo: «Alla sua ombra noi vivremo tra le nazioni».</p>
<p class="C4 V21">Esulta, gioisci, o figlia di Edom, che risiedi nel paese di Uz! Anche fino a te passerà la coppa; tu ti ubriacherai e ti denuderai.</p>
<p class="C4 V22">Il castigo della tua iniquità è finito, o figlia di Sion! Egli non ti manderà più in esilio; egli punisce l'iniquità tua, o figlia di Edom, mette allo scoperto i tuoi peccati.</p>
<p class="C5 V1">Ricòrdati, SIGNORE, di quello che ci è avvenuto! Guarda e vedi la nostra infamia!</p>
<p class="C5 V2">La nostra eredità è passata agli stranieri, le nostre case, agli estranei.</p>
<p class="C5 V3">Noi siamo diventati orfani, senza padre, le nostre madri sono come vedove.</p>
<p class="C5 V4">Noi beviamo la nostra acqua dietro pagamento, la nostra legna noi la compriamo.</p>
<p class="C5 V5">Con il giogo sul collo, siamo inseguiti; siamo spossati, non abbiamo riposo.</p>
<p class="C5 V6">Abbiamo teso la mano verso l'Egitto e verso l'Assiria, per saziarci di pane.</p>
<p class="C5 V7">I nostri padri hanno peccato, e non sono più; noi portiamo la pena delle loro iniquità.</p>
<p class="C5 V8">Degli schiavi dominano su di noi e non c'è chi ci liberi dalle loro mani.</p>
<p class="C5 V9">Noi raccogliamo il nostro pane a rischio della nostra vita, affrontando la spada del deserto.</p>
<p class="C5 V10">La nostra pelle brucia come un forno per l'arsura della fame.</p>
<p class="C5 V11">Essi hanno disonorato le donne a Sion, le vergini delle città di Giuda.</p>
<p class="C5 V12">I capi sono stati impiccati dalle loro mani, la persona anziana non è stata rispettata.</p>
<p class="C5 V13">I giovani hanno portato le macine, i ragazzini hanno vacillato sotto il carico della legna.</p>
<p class="C5 V14">I vecchi hanno abbandonato la porta della città, i giovani la musica dei loro strumenti.</p>
<p class="C5 V15">La gioia è scomparsa dai nostri cuori, le nostre danze sono mutate in lutto.</p>
<p class="C5 V16">La corona ci è caduta dal capo; guai a noi, perché abbiamo peccato!</p>
<p class="C5 V17">Per questo langue il nostro cuore, per questo si oscurano i nostri occhi:</p>
<p class="C5 V18">perché il monte di Sion è desolato e vi passeggiano le volpi.</p>
<p class="C5 V19">Ma tu, SIGNORE, regni per sempre; il tuo trono dura d'età in età.</p>
<p class="C5 V20">Perché dovresti dimenticarci per sempre e abbandonarci per lungo tempo?</p>
<p class="C5 V21">Facci tornare a te, o SIGNORE, e noi torneremo! Ridonaci dei giorni come quelli di un tempo!</p>
<p class="C5 V22">Ci hai forse rigettati davvero? Sei tu adirato fortemente contro di noi?</p>
</div>
</div>
<div class="edizione LECTIO">
<div class="libro Lam">
<p class="CCAPITOLO VVERSO">TESTO</p>
</div>
</div>
</div>
</body>
</html>
