<html>
<head>
<meta name="viewport" content="width=device-width,height=device-height, initial-scale=1.0" />
<link rel="stylesheet" type="text/css" media="screen" charset="utf-8" href="XBIBBIA.css" />
<script type="text/javascript" src="XBIBBIA.js"></script>
<title>VERBUM</title>
</head>
<body>
<div id="sopra" class="testa">
<table><tr>
<td><input id="libro"    type="text" size="4" value="X" readonly onclick="books()"></td>
<td><input id="capitolo" type="text" size="2" value="1"></td>
<td><input id="verso"    type="text" size="2" value=""></td>
<td><input id="trova"    type="submit" value="TROVA" onclick="trova()"></td>
<td><input id="avanti"   type="submit" value=">>>" onclick="next()"></td>
</tr></table>
</div>
<div id="leggo" class="centro">LEGGO</div>
<div id="sotto" class="piede">Verbum caro factum est</div>
<div id="verbum">
<div id="sigla">Bar</div>
<div class="edizione CEI2008">
<div class="libro Bar">
<p class="CCAPITOLO VVERSO">TESTO</p>
<p class="C1 V1">Queste sono le parole del libro che Baruc, figlio di Neria, figlio di Maasia, figlio di Sedecìa, figlio di Asadia, figlio di Chelkia, scrisse a Babilonia</p>
<p class="C1 V2">nell’anno quinto, il sette del mese, al tempo in cui i Caldei presero Gerusalemme e la diedero alle fiamme.</p>
<p class="C1 V3">Baruc lesse le parole di questo libro alla presenza di Ieconia, figlio di Ioiakìm, re di Giuda, e di tutto il popolo, accorso per ascoltare la lettura del libro,</p>
<p class="C1 V4">e alla presenza dei potenti, dei figli del re, degli anziani, di tutto il popolo, piccoli e grandi, quanti insomma abitavano a Babilonia presso il fiume Sud.</p>
<p class="C1 V5">E piangevano, digiunavano e pregavano davanti al Signore.</p>
<p class="C1 V6">Poi raccolsero del denaro, secondo quel che ognuno poteva dare,</p>
<p class="C1 V7">e lo mandarono a Gerusalemme al sacerdote Ioakìm, figlio di Chelkia, figlio di Salom, e ai sacerdoti e a tutto il popolo che si trovava con lui a Gerusalemme.</p>
<p class="C1 V8">Era il dieci del mese di Sivan, quando Baruc ricevette, per portarli nella terra di Giuda, i vasi della casa del Signore, che erano stati portati via dal tempio. Erano i vasi d’argento che Sedecìa, figlio di Giosia, re di Giuda, aveva fatto rifare,</p>
<p class="C1 V9">dopo che Nabucodònosor, re di Babilonia, aveva deportato da Gerusalemme a Babilonia Ieconia, con i capi, i prigionieri, i potenti e il popolo della terra e lo aveva condotto a Babilonia.</p>
<p class="C1 V10">E dissero: «Ecco, vi mandiamo il denaro; comprate olocausti, sacrifici espiatori e incenso e offrite sacrifici sull’altare del Signore, nostro Dio.</p>
<p class="C1 V11">Pregate per la vita di Nabucodònosor, re di Babilonia, e per la vita di suo figlio Baldassàr, perché i loro giorni siano lunghi come i giorni del cielo sulla terra.</p>
<p class="C1 V12">Allora il Signore ci darà forza e illuminerà i nostri occhi e vivremo all’ombra di Nabucodònosor, re di Babilonia, e all’ombra di suo figlio Baldassàr e li serviremo per molti giorni e acquisteremo favore davanti a loro.</p>
<p class="C1 V13">Pregate il Signore, nostro Dio, anche per noi, perché abbiamo peccato contro di lui e fino ad oggi il suo sdegno e la sua ira non si sono allontanati da noi.</p>
<p class="C1 V14">Leggerete perciò questo libro che vi abbiamo mandato per fare pubblica confessione nella casa del Signore, nel giorno della festa e nei giorni opportuni.</p>
<p class="C1 V15">Direte dunque: Al Signore, nostro Dio, la giustizia; a noi il disonore sul volto, come oggi avviene per l’uomo di Giuda e per gli abitanti di Gerusalemme,</p>
<p class="C1 V16">per i nostri re e per i nostri capi, per i nostri sacerdoti e i nostri profeti e per i nostri padri,</p>
<p class="C1 V17">perché abbiamo peccato contro il Signore,</p>
<p class="C1 V18">gli abbiamo disobbedito, non abbiamo ascoltato la voce del Signore, nostro Dio, che diceva di camminare secondo i decreti che il Signore ci aveva messo dinanzi.</p>
<p class="C1 V19">Dal giorno in cui il Signore fece uscire i nostri padri dall’Egitto fino ad oggi noi ci siamo ribellati al Signore, nostro Dio, e ci siamo ostinati a non ascoltare la sua voce.</p>
<p class="C1 V20">Così, come accade anche oggi, ci sono venuti addosso tanti mali, insieme con la maledizione che il Signore aveva minacciato per mezzo di Mosè, suo servo, quando fece uscire i nostri padri dall’Egitto per concederci una terra in cui scorrono latte e miele.</p>
<p class="C1 V21">Non abbiamo ascoltato la voce del Signore, nostro Dio, secondo tutte le parole dei profeti che egli ci ha mandato,</p>
<p class="C1 V22">ma ciascuno di noi ha seguito le perverse inclinazioni del suo cuore, ha servito dèi stranieri e ha fatto ciò che è male agli occhi del Signore, nostro Dio. </p>
<p class="C2 V1">Per questo il Signore ha adempiuto le sue parole pronunciate contro di noi, contro i nostri giudici che governarono Israele, contro i nostri re e contro i nostri capi, contro ogni uomo d’Israele e di Giuda.</p>
<p class="C2 V2">Non era mai avvenuto sotto la volta del cielo quello che egli ha fatto a Gerusalemme, secondo ciò che è scritto nella legge di Mosè,</p>
<p class="C2 V3">fino al punto di mangiarsi uno le carni di suo figlio e un altro quelle di sua figlia.</p>
<p class="C2 V4">Il Signore li ha sottoposti al potere di tutti i regni intorno a noi, come oggetto di disprezzo e di desolazione per tutti quei popoli in mezzo ai quali li aveva dispersi.</p>
<p class="C2 V5">Essi furono resi schiavi, non padroni, perché abbiamo peccato contro il Signore, nostro Dio e non abbiamo ascoltato la sua voce.</p>
<p class="C2 V6">Al Signore, nostro Dio, la giustizia, a noi e ai padri nostri il disonore sul volto, come avviene ancora oggi.</p>
<p class="C2 V7">Tutti i mali che il Signore ci aveva minacciato, ci sono venuti addosso.</p>
<p class="C2 V8">Ma noi non abbiamo pregato il volto del Signore, abbandonando ciascuno i pensieri del cuore malvagio.</p>
<p class="C2 V9">E il Signore ha vegliato su questi mali e li ha mandati sopra di noi, poiché egli è giusto in tutte le opere che ci ha comandato,</p>
<p class="C2 V10">mentre noi non abbiamo dato ascolto alla sua voce, camminando secondo i decreti che aveva posto davanti al nostro volto.</p>
<p class="C2 V11">Ora, Signore, Dio d’Israele, che hai fatto uscire il tuo popolo dall’Egitto con mano forte, con segni e prodigi, con grande potenza e braccio possente e ti sei fatto un nome, qual è oggi,</p>
<p class="C2 V12">noi abbiamo peccato, siamo stati empi, siamo stati ingiusti, Signore, nostro Dio, verso tutti i tuoi comandamenti.</p>
<p class="C2 V13">Allontana da noi la tua collera, perché siamo rimasti pochi in mezzo alle nazioni fra le quali tu ci hai dispersi.</p>
<p class="C2 V14">Ascolta, Signore, la nostra preghiera, la nostra supplica, liberaci per il tuo amore e facci trovare grazia davanti a coloro che ci hanno deportati,</p>
<p class="C2 V15">perché tutta la terra sappia che tu sei il Signore, nostro Dio, e che il tuo nome è stato invocato su Israele e sulla sua stirpe.</p>
<p class="C2 V16">Guarda, Signore, dalla tua santa dimora e pensa a noi; porgi il tuo orecchio, Signore, e ascolta.</p>
<p class="C2 V17">Apri, Signore, i tuoi occhi e guarda: perché non i morti che sono negli inferi, il cui spirito se n’è andato dalle loro viscere, daranno gloria e giustizia al Signore,</p>
<p class="C2 V18">ma l’anima colma di afflizione, chi cammina curvo e spossato, e gli occhi languenti e l’anima affamata, ti renderanno gloria e giustizia, Signore.</p>
<p class="C2 V19">Non per le opere giuste dei nostri padri e dei nostri re presentiamo la nostra supplica davanti al tuo volto, Signore, nostro Dio,</p>
<p class="C2 V20">ma perché tu hai mandato sopra di noi la tua collera e il tuo sdegno, come avevi dichiarato per mezzo dei tuoi servi, i profeti, dicendo:21“Così dice il Signore: Curvate le vostre spalle, servite il re di Babilonia e dimorerete nella terra che ho dato ai vostri padri.</p>
<p class="C2 V21">Ma se non darete ascolto alla voce del Signore, che comanda di servire il re di Babilonia,</p>
<p class="C2 V22">farò cessare nelle città di Giuda e farò uscire da Gerusalemme la voce della gioia e la voce della letizia, la voce dello sposo e della sposa, e tutta la terra diventerà un deserto senza abitanti”.</p>
<p class="C2 V23">Noi non abbiamo dato ascolto al tuo invito a servire il re di Babilonia, perciò tu hai eseguito le parole che avevi detto per mezzo dei tuoi servi, i profeti, e cioè che le ossa dei nostri re e dei nostri padri sarebbero state rimosse dal loro posto.</p>
<p class="C2 V24">Ed eccole abbandonate al calore del giorno e al gelo della notte. Essi sono morti fra atroci dolori, di fame, di spada e di peste;</p>
<p class="C2 V25">la casa su cui è stato invocato il tuo nome, tu l’hai ridotta nello stato in cui oggi si trova, per la malvagità della casa d’Israele e di Giuda.</p>
<p class="C2 V26">Tuttavia tu hai agito verso di noi, Signore, nostro Dio, secondo tutta la tua bontà e secondo tutta la tua grande misericordia,</p>
<p class="C2 V27">come avevi detto per mezzo del tuo servo Mosè, quando gli ordinasti di scrivere la tua legge davanti ai figli d’Israele, dicendo:29“Se voi non darete ascolto alla mia voce, certo, questa moltitudine grande e numerosa sarà resa piccola tra le nazioni fra le quali io la disperderò;</p>
<p class="C2 V28">poiché io so che non mi ascolteranno, perché è un popolo di dura cervìce. Però nella terra del loro esilio rientreranno in se stessi</p>
<p class="C2 V29">e riconosceranno che io sono il Signore, loro Dio. Darò loro un cuore e orecchi che ascoltino;</p>
<p class="C2 V30">nella terra del loro esilio mi loderanno e si ricorderanno del mio nome.</p>
<p class="C2 V31">E abbandoneranno la loro ostinazione e le loro azioni malvagie, perché ricorderanno il cammino dei loro padri che hanno peccato contro il Signore.</p>
<p class="C2 V32">Io li ricondurrò nella terra che ho promesso con giuramento ai loro padri, ad Abramo, a Isacco, a Giacobbe; essi la possederanno e io li moltiplicherò e non diminuiranno più.35Farò con loro un’alleanza perenne: io sarò Dio per loro, ed essi saranno popolo per me, né scaccerò mai più il mio popolo Israele dal paese che gli ho dato”. </p>
<p class="C3 V1">Signore onnipotente, Dio d’Israele, un’anima nell’angoscia, uno spirito tormentato grida verso di te.</p>
<p class="C3 V2">Ascolta, Signore, abbi pietà, perché abbiamo peccato contro di te.</p>
<p class="C3 V3">Tu regni per sempre, noi per sempre siamo perduti.</p>
<p class="C3 V4">Signore onnipotente, Dio d’Israele, ascolta dunque la supplica dei morti d’Israele, dei figli di coloro che hanno peccato contro di te: essi non hanno ascoltato la voce del Signore, loro Dio, e siamo stati attaccati dai mali.</p>
<p class="C3 V5">Non ricordare le ingiustizie dei nostri padri, ma ricòrdati ora della tua potenza e del tuo nome,</p>
<p class="C3 V6">poiché tu sei il Signore, nostro Dio, e noi ti loderemo, Signore.</p>
<p class="C3 V7">Per questo tu hai posto il timore di te nei nostri cuori, perché invocassimo il tuo nome. E ti loderemo nel nostro esilio, perché abbiamo allontanato dal nostro cuore tutta l’ingiustizia dei nostri padri, i quali hanno peccato contro di te.</p>
<p class="C3 V8">Eccoci ancora oggi nel nostro esilio, dove tu ci hai disperso, oggetto di obbrobrio, di maledizione e di condanna per tutte le ingiustizie dei nostri padri, che si sono ribellati al Signore, nostro Dio».</p>
<p class="C3 V9">Ascolta, Israele, i comandamenti della vita, porgi l’orecchio per conoscere la prudenza.</p>
<p class="C3 V10">Perché, Israele? Perché ti trovi in terra nemica e sei diventato vecchio in terra straniera?</p>
<p class="C3 V11">Perché ti sei contaminato con i morti e sei nel numero di quelli che scendono negli inferi?</p>
<p class="C3 V12">Tu hai abbandonato la fonte della sapienza!</p>
<p class="C3 V13">Se tu avessi camminato nella via di Dio, avresti abitato per sempre nella pace.</p>
<p class="C3 V14">Impara dov’è la prudenza, dov’è la forza, dov’è l’intelligenza, per comprendere anche dov’è la longevità e la vita, dov’è la luce degli occhi e la pace.</p>
<p class="C3 V15">Ma chi ha scoperto la sua dimora, chi è penetrato nei suoi tesori?</p>
<p class="C3 V16">Dove sono i capi delle nazioni, quelli che dominano le belve che sono sulla terra?</p>
<p class="C3 V17">Coloro che si divertono con gli uccelli del cielo, quelli che ammassano argento e oro, in cui hanno posto fiducia gli uomini, e non c’è un limite ai loro possessi?</p>
<p class="C3 V18">Coloro che lavorano l’argento e lo cesellano senza rivelare il segreto dei loro lavori?</p>
<p class="C3 V19">Sono scomparsi, sono scesi negli inferi e altri hanno preso il loro posto.</p>
<p class="C3 V20">Generazioni più giovani hanno visto la luce e hanno abitato sopra la terra, ma non hanno conosciuto la via della sapienza,</p>
<p class="C3 V21">non hanno compreso i suoi sentieri e non si sono occupate di essa; i loro figli si sono allontanati dalla loro via.</p>
<p class="C3 V22">Non se n’è sentito parlare in Canaan, non si è vista in Teman.</p>
<p class="C3 V23">I figli di Agar, che cercano la sapienza sulla terra, i mercanti di Merra e di Teman, i narratori di favole, i ricercatori dell’intelligenza non hanno conosciuto la via della sapienza, non si sono ricordati dei suoi sentieri.</p>
<p class="C3 V24">O Israele, quanto è grande la casa di Dio, quanto è esteso il luogo del suo dominio!</p>
<p class="C3 V25">È grande e non ha fine, è alto e non ha misura!</p>
<p class="C3 V26">Là nacquero i famosi giganti dei tempi antichi, alti di statura, esperti nella guerra;</p>
<p class="C3 V27">ma Dio non scelse costoro e non diede loro la via della sapienza:</p>
<p class="C3 V28">perirono perché non ebbero saggezza, perirono per la loro indolenza.</p>
<p class="C3 V29">Chi è salito al cielo e l’ha presa e l’ha fatta scendere dalle nubi?</p>
<p class="C3 V30">Chi ha attraversato il mare e l’ha trovata e l’ha comprata a prezzo d’oro puro?</p>
<p class="C3 V31">Nessuno conosce la sua via, nessuno prende a cuore il suo sentiero.</p>
<p class="C3 V32">Ma colui che sa tutto, la conosce e l’ha scrutata con la sua intelligenza, colui che ha formato la terra per sempre e l’ha riempita di quadrupedi,</p>
<p class="C3 V33">colui che manda la luce ed essa corre, l’ha chiamata, ed essa gli ha obbedito con tremore.</p>
<p class="C3 V34">Le stelle hanno brillato nei loro posti di guardia e hanno gioito;</p>
<p class="C3 V35">egli le ha chiamate ed hanno risposto: «Eccoci!», e hanno brillato di gioia per colui che le ha create.</p>
<p class="C3 V36">Egli è il nostro Dio, e nessun altro può essere confrontato con lui.</p>
<p class="C3 V37">Egli ha scoperto ogni via della sapienza e l’ha data a Giacobbe, suo servo, a Israele, suo amato.</p>
<p class="C3 V38">Per questo è apparsa sulla terra e ha vissuto fra gli uomini. </p>
<p class="C4 V1">Essa è il libro dei decreti di Dio e la legge che sussiste in eterno; tutti coloro che si attengono ad essa avranno la vita, quanti l’abbandonano moriranno.</p>
<p class="C4 V2">Ritorna, Giacobbe, e accoglila, cammina allo splendore della sua luce.</p>
<p class="C4 V3">Non dare a un altro la tua gloria né i tuoi privilegi a una nazione straniera.</p>
<p class="C4 V4">Beati siamo noi, o Israele, perché ciò che piace a Dio è da noi conosciuto.</p>
<p class="C4 V5">Coraggio, popolo mio, tu, memoria d’Israele!</p>
<p class="C4 V6">Siete stati venduti alle nazioni non per essere annientati, ma perché avete fatto adirare Dio siete stati consegnati ai nemici.</p>
<p class="C4 V7">Avete irritato il vostro creatore, sacrificando a dèmoni e non a Dio.</p>
<p class="C4 V8">Avete dimenticato chi vi ha allevati, il Dio eterno, avete afflitto anche colei che vi ha nutriti, Gerusalemme.</p>
<p class="C4 V9">Essa ha visto piombare su di voi l’ira divina e ha esclamato: «Ascoltate, città vicine di Sion, Dio mi ha mandato un grande dolore.</p>
<p class="C4 V10">Ho visto, infatti, la schiavitù in cui l’Eterno ha condotto i miei figli e le mie figlie.</p>
<p class="C4 V11">Io li avevo nutriti con gioia e li ho lasciati andare con pianto e dolore.</p>
<p class="C4 V12">Nessuno goda di me nel vedermi vedova e abbandonata da molti; sono stata lasciata sola per i peccati dei miei figli, perché hanno deviato dalla legge di Dio,</p>
<p class="C4 V13">non hanno riconosciuto i suoi decreti, non hanno seguito i suoi comandamenti, non hanno proceduto per i sentieri della dottrina, secondo la sua giustizia.</p>
<p class="C4 V14">Venite, o città vicine di Sion, ricordatevi la schiavitù in cui l’Eterno ha condotto i miei figli e le mie figlie.</p>
<p class="C4 V15">Ha mandato contro di loro una nazione da lontano, una nazione malvagia di lingua straniera, che non ha avuto rispetto dei vecchi né pietà dei bambini.</p>
<p class="C4 V16">Hanno strappato via i prediletti della vedova e l’hanno lasciata sola, senza figlie».</p>
<p class="C4 V17">E io come posso aiutarvi?</p>
<p class="C4 V18">Chi vi ha afflitto con tanti mali saprà liberarvi dalle mani dei vostri nemici.</p>
<p class="C4 V19">Andate, figli miei, andate, io sono rimasta sola.</p>
<p class="C4 V20">Ho deposto l’abito di pace, ho indossato la veste di sacco per la supplica, griderò all’Eterno per tutti i miei giorni.</p>
<p class="C4 V21">Coraggio, figli miei, gridate a Dio, ed egli vi libererà dall’oppressione e dalle mani dei nemici.</p>
<p class="C4 V22">Io, infatti, ho sperato dall’Eterno la vostra salvezza e una grande gioia mi è venuta dal Santo, per la misericordia che presto vi giungerà dall’Eterno, vostro salvatore.</p>
<p class="C4 V23">Vi ho lasciati andare con dolore e pianto, ma Dio vi ricondurrà a me con letizia e gioia, per sempre.</p>
<p class="C4 V24">Come ora le città vicine di Sion vedono la vostra schiavitù, così ben presto vedranno la salvezza che vi giungerà dal vostro Dio; essa verrà a voi con grande gloria e splendore dell’Eterno.</p>
<p class="C4 V25">Figli, sopportate con pazienza la collera che da Dio è venuta su di voi. Il tuo nemico ti ha perseguitato, ma vedrai ben presto la sua rovina e gli calpesterai la nuca.</p>
<p class="C4 V26">I miei teneri figli hanno camminato per aspri sentieri, sono stati portati via come gregge rapito dal nemico.</p>
<p class="C4 V27">Coraggio, figli, gridate a Dio, poiché si ricorderà di voi colui che vi ha afflitti.</p>
<p class="C4 V28">Però, come pensaste di allontanarvi da Dio, così, ritornando, decuplicate lo zelo per ricercarlo;</p>
<p class="C4 V29">perché chi vi ha afflitto con tanti mali vi darà anche, con la vostra salvezza, una gioia perenne.</p>
<p class="C4 V30">Coraggio, Gerusalemme! Colui che ti ha dato un nome ti consolerà.</p>
<p class="C4 V31">Sventurati coloro che ti hanno fatto del male, che hanno goduto della tua caduta;</p>
<p class="C4 V32">sventurate le città in cui sono stati schiavi i tuoi figli, sventurata colei che li ha trattenuti.</p>
<p class="C4 V33">Come ha gioito per la tua caduta e si è allietata per la tua rovina, così si affliggerà per la sua solitudine.</p>
<p class="C4 V34">Le toglierò l’esultanza di essere così popolata, la sua insolenza sarà cambiata in dolore.</p>
<p class="C4 V35">Un fuoco cadrà su di essa per lunghi giorni per volere dell’Eterno, e per molto tempo sarà abitata da dèmoni.</p>
<p class="C4 V36">Guarda a oriente, Gerusalemme, osserva la gioia che ti viene da Dio.</p>
<p class="C4 V37">Ecco, ritornano i figli che hai visto partire, ritornano insieme riuniti, dal sorgere del sole al suo tramonto, alla parola del Santo, esultanti per la gloria di Dio. </p>
<p class="C5 V1">Deponi, o Gerusalemme, la veste del lutto e dell’afflizione, rivèstiti dello splendore della gloria che ti viene da Dio per sempre.</p>
<p class="C5 V2">Avvolgiti nel manto della giustizia di Dio, metti sul tuo capo il diadema di gloria dell’Eterno,</p>
<p class="C5 V3">perché Dio mostrerà il tuo splendore a ogni creatura sotto il cielo.</p>
<p class="C5 V4">Sarai chiamata da Dio per sempre: «Pace di giustizia» e «Gloria di pietà».</p>
<p class="C5 V5">Sorgi, o Gerusalemme, sta’ in piedi sull’altura e guarda verso oriente; vedi i tuoi figli riuniti, dal tramonto del sole fino al suo sorgere, alla parola del Santo, esultanti per il ricordo di Dio.</p>
<p class="C5 V6">Si sono allontanati da te a piedi, incalzati dai nemici; ora Dio te li riconduce in trionfo, come sopra un trono regale.</p>
<p class="C5 V7">Poiché Dio ha deciso di spianare ogni alta montagna e le rupi perenni, di colmare le valli livellando il terreno, perché Israele proceda sicuro sotto la gloria di Dio.</p>
<p class="C5 V8">Anche le selve e ogni albero odoroso hanno fatto ombra a Israele per comando di Dio.</p>
<p class="C5 V9">Perché Dio ricondurrà Israele con gioia alla luce della sua gloria, con la misericordia e la giustizia che vengono da lui. Lettera di Geremia  Copia della lettera che Geremia mandò a coloro che stavano per essere condotti prigionieri a Babilonia dal re dei Babilonesi, per annunciare loro quanto era stato ordinato a lui da Dio. </p>
<p class="C6 V1">Per i peccati da voi commessi di fronte a Dio sarete condotti prigionieri a Babilonia da Nabucodònosor, re dei Babilonesi.</p>
<p class="C6 V2">Giunti dunque a Babilonia, vi resterete molti anni e per lungo tempo fino a sette generazioni; dopo vi ricondurrò di là in pace.</p>
<p class="C6 V3">Ora, vedrete a Babilonia idoli d’argento, d’oro e di legno, portati a spalla, i quali infondono timore alle nazioni.</p>
<p class="C6 V4">State attenti dunque a non divenire in tutto simili agli stranieri; il timore dei loro dèi non si impadronisca di voi.</p>
<p class="C6 V5">Alla vista di una moltitudine che prostrandosi davanti e dietro a loro li adora, dite a voi stessi: «Te dobbiamo adorare, Signore».</p>
<p class="C6 V6">Poiché il mio angelo è con voi, ed è lui che si prende cura delle vostre vite.</p>
<p class="C6 V7">Essi hanno una lingua limata da un artefice, sono coperti d’oro e d’argento, ma sono simulacri falsi e non possono parlare.</p>
<p class="C6 V8">E come per una ragazza amante degli ornamenti, prendono oro e acconciano corone sulla testa dei loro dèi.</p>
<p class="C6 V9">Talvolta anche i sacerdoti, togliendo ai loro dèi oro e argento, lo spendono per sé, e lo danno anche alle prostitute nei postriboli.</p>
<p class="C6 V10">Adornano poi con vesti, come gli uomini, gli dèi d’argento, d’oro e di legno; ma essi non sono in grado di salvarsi dalla ruggine e dai tarli.</p>
<p class="C6 V11">Sono avvolti in una veste purpurea, ma bisogna pulire il loro volto per la polvere del tempio che si posa abbondante su di essi.</p>
<p class="C6 V12">Come il governatore di una regione, il dio ha lo scettro, ma non stermina colui che lo offende.</p>
<p class="C6 V13">Ha il pugnale e la scure nella destra, ma non si libererà dalla guerra e dai ladri.</p>
<p class="C6 V14">Per questo è evidente che essi non sono dèi; non temeteli, dunque!</p>
<p class="C6 V15">Come un vaso di terra una volta rotto diventa inutile, così sono i loro dèi, posti nei templi.</p>
<p class="C6 V16">I loro occhi sono pieni della polvere sollevata dai piedi di coloro che entrano.</p>
<p class="C6 V17">Come per uno che abbia offeso un re si tiene bene sbarrato il luogo dove è detenuto perché deve essere condotto a morte, così i sacerdoti assicurano i templi con porte, con serrature e con spranghe, perché non vengano saccheggiati dai ladri.</p>
<p class="C6 V18">Accendono lucerne, persino più numerose che per se stessi, ma gli dèi non possono vederne alcuna.</p>
<p class="C6 V19">Sono come una trave del tempio il cui interno, si dice, viene divorato, e anch’essi, senza accorgersene, insieme con le loro vesti sono divorati dagli insetti che strisciano fuori dalla terra.</p>
<p class="C6 V20">Il loro volto si annerisce per il fumo del tempio.</p>
<p class="C6 V21">Sul loro corpo e sulla testa si posano pipistrelli, rondini, gli uccelli, come anche i gatti.</p>
<p class="C6 V22">Di qui potrete conoscere che essi non sono dèi; non temeteli, dunque!</p>
<p class="C6 V23">L’oro di cui sono adorni per bellezza non risplende se qualcuno non ne toglie la ruggine; persino quando venivano fusi, essi non se ne accorgevano.</p>
<p class="C6 V24">Furono comprati a qualsiasi prezzo, essi che non hanno alito vitale.</p>
<p class="C6 V25">Senza piedi, vengono portati a spalla, mostrando agli uomini la loro vile condizione; provano vergogna anche coloro che li servono, perché, se cadono a terra, non si rialzano più.</p>
<p class="C6 V26">Neanche se uno li colloca diritti si muoveranno da sé, né se si sono inclinati si raddrizzeranno, ma si pongono offerte innanzi a loro come ai morti.</p>
<p class="C6 V27">I loro sacerdoti vendono le loro vittime e ne traggono profitto; allo stesso modo le mogli di costoro ne pongono sotto sale una parte e non ne danno né ai poveri né ai bisognosi. Anche una donna mestruata e la puerpera toccano le loro vittime.</p>
<p class="C6 V28">Conoscendo dunque da questo che essi non sono dèi, non temeteli!</p>
<p class="C6 V29">Come dunque si potrebbero chiamare dèi? Poiché anche le donne sono ammesse a servire questi dèi d’argento, d’oro e di legno.</p>
<p class="C6 V30">Nei loro templi i sacerdoti guidano il carro con le vesti stracciate, le teste e le guance rasate, a capo scoperto.</p>
<p class="C6 V31">Urlano alzando grida davanti ai loro dèi, come fanno alcuni durante un banchetto funebre.</p>
<p class="C6 V32">I sacerdoti si portano via le vesti degli dèi e le fanno indossare alle loro mogli e ai loro bambini.</p>
<p class="C6 V33">Gli idoli non potranno contraccambiare né il male né il bene ricevuto da qualcuno; non possono né costituire né spodestare un re.</p>
<p class="C6 V34">Allo stesso modo non possono dare né ricchezze né denaro. Se qualcuno, fatto un voto, non lo mantiene, non lo ricercheranno.</p>
<p class="C6 V35">Non libereranno un uomo dalla morte né sottrarranno il debole dal forte.</p>
<p class="C6 V36">Non renderanno la vista a un cieco, non libereranno l’uomo che è in difficoltà.</p>
<p class="C6 V37">Non avranno pietà della vedova e non beneficheranno l’orfano.</p>
<p class="C6 V38">Sono simili alle pietre estratte dalla montagna quegli dèi di legno, d’oro e d’argento. Coloro che li servono saranno disonorati.</p>
<p class="C6 V39">Come dunque si può ritenere e dichiarare che essi sono dèi?</p>
<p class="C6 V40">Inoltre, persino gli stessi Caldei li disonorano; questi, infatti, quando vedono un muto incapace di parlare, lo presentano a Bel, pregandolo di farlo parlare, quasi che costui potesse capire.</p>
<p class="C6 V41">Ma, pur rendendosene conto, non sono capaci di abbandonare gli dèi, perché non hanno senno.</p>
<p class="C6 V42">Le donne siedono per la strada cinte di cordicelle e bruciano della crusca.</p>
<p class="C6 V43">Quando qualcuna di loro, tratta in disparte da qualche passante, si è coricata con lui, schernisce la sua vicina perché non è stata stimata come lei e perché la sua cordicella non è stata spezzata.</p>
<p class="C6 V44">Tutto ciò che accade loro, è falso; dunque, come si può credere e dichiarare che essi sono dèi?</p>
<p class="C6 V45">Essi sono stati costruiti da artigiani e da orefici; non diventano nient’altro che ciò che gli artigiani vogliono che siano.</p>
<p class="C6 V46">Coloro che li fabbricano non hanno vita lunga; come potrebbero le cose da essi fabbricate essere dèi?</p>
<p class="C6 V47">Essi hanno lasciato ai loro posteri menzogna e vergogna.</p>
<p class="C6 V48">Difatti, quando sopraggiungono la guerra e i mali, i sacerdoti si consigliano fra loro dove potranno nascondersi insieme con i loro dèi.</p>
<p class="C6 V49">Come dunque è possibile non comprendere che non sono dèi coloro che non salvano se stessi né dalla guerra né dai mali?</p>
<p class="C6 V50">In merito a questo si riconoscerà che gli dèi di legno, d’oro e d’argento sono falsi; a tutte le nazioni e ai re sarà evidente che essi non sono dèi, ma opere degli uomini, e non c’è in loro nessuna opera di Dio.</p>
<p class="C6 V51">A chi dunque non è evidente che essi non sono dèi?</p>
<p class="C6 V52">Essi infatti non potranno costituire un re sulla terra né concedere la pioggia agli uomini;</p>
<p class="C6 V53">non risolveranno le contese né libereranno chi è offeso ingiustamente, poiché non hanno alcun potere. Sono come cornacchie fra il cielo e la terra.</p>
<p class="C6 V54">Infatti, se il fuoco si attacca al tempio di questi dèi di legno, d’oro e d’argento, mentre i loro sacerdoti fuggiranno e si metteranno in salvo, essi bruceranno là in mezzo come travi.</p>
<p class="C6 V55">A un re e ai nemici non potranno resistere.</p>
<p class="C6 V56">Come dunque si può ammettere e pensare che essi siano dèi?</p>
<p class="C6 V57">Né dai ladri né dai briganti si salveranno questi dèi di legno, d’oro e d’argento, ai quali i ladri toglieranno l’oro e l’argento e le vesti che li avvolgevano, e fuggiranno; gli dèi non potranno aiutare neppure se stessi.</p>
<p class="C6 V58">Per questo è superiore a questi dèi bugiardi un re che mostri coraggio oppure un oggetto utile in casa, di cui si servirà chi l’ha acquistato; anche una porta, che tenga al sicuro quanto è dentro la casa, è superiore a questi dèi bugiardi, o persino una colonna di legno in un palazzo.</p>
<p class="C6 V59">Il sole, la luna, le stelle, essendo lucenti e destinati a servire a uno scopo, obbediscono volentieri.</p>
<p class="C6 V60">Così anche il lampo, quando appare, è ben visibile; anche il vento spira su tutta la regione.</p>
<p class="C6 V61">Quando alle nubi è ordinato da Dio di percorrere tutta la terra, esse eseguono l’ordine; il fuoco, inviato dall’alto per consumare monti e boschi, esegue l’ordine.</p>
<p class="C6 V62">Gli dèi invece non assomigliano, né per l’aspetto né per la potenza, a queste cose.</p>
<p class="C6 V63">Da questo non si deve ritenere né dichiarare che siano dèi, poiché non possono né rendere giustizia né beneficare gli uomini.</p>
<p class="C6 V64">Conoscendo dunque che essi non sono dèi, non temeteli!</p>
<p class="C6 V65">Essi non malediranno né benediranno i re;</p>
<p class="C6 V66">non mostreranno alle nazioni segni nel cielo né risplenderanno come il sole né illumineranno come la luna.</p>
<p class="C6 V67">Le belve sono migliori di loro, perché possono fuggire in un riparo e aiutare se stesse.</p>
<p class="C6 V68">Dunque, in nessuna maniera è evidente per noi che essi siano dèi; per questo non temeteli!</p>
<p class="C6 V69">Come infatti uno spauracchio che in un campo di cetrioli nulla protegge, tali sono i loro dèi di legno, d’oro e d’argento;</p>
<p class="C6 V70">ancora, i loro dèi di legno, d’oro e d’argento si possono paragonare a un arbusto spinoso in un giardino, su cui si posa ogni sorta di uccelli, o anche a un cadavere gettato nelle tenebre.</p>
<p class="C6 V71">Dalla porpora e dal bisso che si logorano su di loro comprenderete che non sono dèi; infine saranno divorati e nel paese saranno una vergogna.</p>
<p class="C6 V72">È migliore dunque un uomo giusto che non abbia idoli, perché sarà lontano dal disonore.    </p>
</div>
</div>
<div class="edizione CEI1974">
<div class="libro Bar">
<p class="CCAPITOLO VVERSO">TESTO</p>
<p class="C1 V1">Queste sono le parole del libro che Baruc figlio di Neria, figlio di Maasià, figlio di Sedecìa, figlio di Asadia, figlio di Chelkìa, scrisse in Babilonia</p>
<p class="C1 V2">nell'anno quinto, il sette del mese, nella ricorrenza di quando i Caldei presero Gerusalemme e la diedero alle fiamme.</p>
<p class="C1 V3">Baruc lesse le parole di questo libro alla presenza di Ieconia, figlio di Ioiakìm, re di Giuda e di tutto il popolo, accorso per ascoltare la lettura:</p>
<p class="C1 V4">erano presenti i nobili, i figli del re, gli anziani, tutto il popolo dal più piccolo al più grande, quanti insomma abitavano in Babilonia presso il fiume Sud.</p>
<p class="C1 V5">Ascoltata la lettura, piansero, digiunarono, pregarono il Signore,</p>
<p class="C1 V6">poi, raccolto un po' di denaro, secondo quel che ognuno poteva dare,</p>
<p class="C1 V7">lo mandarono a Gerusalemme al sacerdote Ioakim figlio di Chelkìa, figlio di Salòm e agli altri sacerdoti e al popolo che erano con lui in Gerusalemme.</p>
<p class="C1 V8">Era il dieci del mese di Sivan, quando Baruc ricevette, per portarli in Giuda, i vasi della casa del Signore, che erano stati portati via dal tempio. Erano quei vasi d'argento che Sedecìa figlio di Giosia, re di Giuda, aveva fatto rifare,</p>
<p class="C1 V9">dopo che Nabucodònosor re di Babilonia aveva deportato da Gerusalemme in Babilonia Ieconia, i principi, gli schiavi, i nobili e il popolo del paese.</p>
<p class="C1 V10">Mandarono a dire loro: Ecco, vi mandiamo il denaro per comprare olocausti, sacrifici espiatori e incenso e offrire oblazioni sull'altare del Signore nostro Dio.</p>
<p class="C1 V11">Pregate per la vita di Nabucodònosor re di Babilonia e per la vita di suo figlio Baldassàr, perché i loro giorni sulla terra siano lunghi come i giorni del cielo sulla terra.</p>
<p class="C1 V12">Pregate perché il Signore ci dia forza e illumini i nostri occhi e si possa vivere all'ombra di Nabucodònosor, re di Babilonia, e all'ombra del figlio Baldassàr e servirli per molti anni e trovar grazia ai loro occhi.</p>
<p class="C1 V13">Pregate il Signore nostro Dio anche per noi che lo abbiamo offeso e fino ad oggi il suo sdegno e la sua ira non si sono allontanati da noi.</p>
<p class="C1 V14">Leggete perciò questo libro che vi abbiamo mandato per fare pubblica confessione nel tempio del Signore, in giorno di festa e nei giorni opportuni.</p>
<p class="C1 V15">Direte dunque: Al Signore nostro Dio la giustizia; a noi il disonore sul volto, come oggi avviene per i Giudei e gli abitanti di Gerusalemme,</p>
<p class="C1 V16">per i nostri re e per i nostri principi, per i nostri sacerdoti e i nostri profeti e per i nostri padri,</p>
<p class="C1 V17">perché abbiamo offeso il Signore,</p>
<p class="C1 V18">gli abbiamo disobbedito, non abbiamo ascoltato la voce del Signore nostro Dio per camminare secondo i decreti che il Signore ci aveva messi dinanzi.</p>
<p class="C1 V19">Da quando il Signore fece uscire i nostri padri dall'Egitto fino ad oggi noi ci siamo ribellati al Signore nostro Dio e ci siamo ostinati a non ascoltare la sua voce.</p>
<p class="C1 V20">Così, come oggi costatiamo, ci son venuti addosso tanti mali insieme con la maledizione che il Signore aveva minacciata per mezzo di Mosè suo servo, quando fece uscire i nostri padri dall'Egitto per concederci un paese in cui scorre latte e miele.</p>
<p class="C1 V21">Non abbiamo ascoltato la voce del Signore nostro Dio, secondo le parole dei profeti che egli ci ha mandato:</p>
<p class="C1 V22">ma ciascuno di noi ha seguito le perverse inclinazioni del suo cuore, ha servito dèi stranieri e ha fatto ciò che è male agli occhi del Signore nostro Dio.</p>
<p class="C2 V1">Per questo il Signore ha adempiuto le sue parole pronunziate contro di noi, contro i nostri giudici che governano Israele, contro i nostri re e contro i nostri principi, contro ogni uomo d'Israele e di Giuda.</p>
<p class="C2 V2">Non era mai avvenuto sotto la volta del cielo quello che egli ha compiuto in Gerusalemme, come sta scritto nella legge di Mosè,</p>
<p class="C2 V3">fino al punto di mangiarsi uno le carni del figlio e un altro quelle della figlia.</p>
<p class="C2 V4">Il Signore li mise in potere di tutti i regni vicini e li rese oggetto di vituperio e di disprezzo per tutti quei popoli in mezzo ai quali li aveva dispersi.</p>
<p class="C2 V5">Così ci ha reso schiavi invece di padroni, perché abbiamo offeso il Signore nostro Dio e non abbiamo ascoltato la sua voce.</p>
<p class="C2 V6">Al Signore nostro Dio la giustizia, a noi e ai padri nostri il disonore sul volto, come avviene ancor oggi.</p>
<p class="C2 V7">Tutte le calamità che il Signore ci aveva minacciate, ci sono venute addosso.</p>
<p class="C2 V8">Ma noi non abbiamo placato lo sdegno del Signore, rinunziando ai perversi affetti del nostro cuore.</p>
<p class="C2 V9">Così il Signore, che è pronto al castigo, lo ha mandato sopra di noi, poiché egli è giusto in tutte le opere che ci ha comandate,</p>
<p class="C2 V10">mentre noi non abbiamo dato ascolto alla sua voce, eseguendo i decreti che ci aveva posti davanti.</p>
<p class="C2 V11">Ora, Signore Dio d'Israele, che hai fatto uscire il tuo popolo dall'Egitto con mano forte, con segni e prodigi, con grande potenza e braccio possente e ti sei fatto un nome glorioso come oggi lo possiedi,</p>
<p class="C2 V12">noi abbiamo peccato, siamo stati empi, abbiamo trasgredito, Signore Dio nostro, i tuoi comandamenti.</p>
<p class="C2 V13">Allontana da noi lo sdegno, poiché siamo rimasti molto pochi in mezzo alle genti fra le quali tu ci hai dispersi.</p>
<p class="C2 V14">Ascolta, Signore, la nostra preghiera, la nostra supplica, liberaci per il tuo amore e facci trovar grazia davanti a coloro che ci hanno deportati,</p>
<p class="C2 V15">perché tutta la terra sappia che tu sei il Signore nostro Dio e che il tuo nome è stato invocato su Israele e su tutta la sua stirpe.</p>
<p class="C2 V16">Guarda, Signore, dalla tua santa dimora e pensa a noi; inclina il tuo orecchio, Signore, e ascolta;</p>
<p class="C2 V17">apri, Signore, gli occhi e osserva: non i morti che sono negli inferi, il cui spirito se n'è andato dalle loro viscere, danno gloria e giustizia al Signore,</p>
<p class="C2 V18">ma chi geme sotto il peso, chi se ne va curvo e spossato, chi ha gli occhi languenti, chi è affamato, questi sono coloro che ti rendono gloria e giustizia, Signore.</p>
<p class="C2 V19">Non per i meriti dei nostri padri e dei nostri re ti presentiamo le nostre suppliche, Signore Dio nostro,</p>
<p class="C2 V20">ma perché tu hai mandato sopra di noi la tua collera e il tuo sdegno, come avevi dichiarato per mezzo dei tuoi servi i profeti:</p>
<p class="C2 V21">«Ecco, dice il Signore: Curvate le spalle, servite il re di Babilonia e dimorerete nella terra da me data ai vostri padri.</p>
<p class="C2 V22">Ma se non darete ascolto alla voce del Signore che comanda di servire il re di Babilonia,</p>
<p class="C2 V23">farò cessare nelle città di Giuda e per le vie di Gerusalemme il grido di gioia e di letizia, il canto dello sposo e della sposa e tutto il territorio diventerà un deserto senza abitanti».</p>
<p class="C2 V24">Noi non abbiamo dato ascolto alla tua voce di servire il re di Babilonia, perciò tu hai eseguito la minaccia, fatta per mezzo dei tuoi servi i profeti, che le ossa dei nostri re e dei nostri padri sarebbero rimosse dalla loro tomba.</p>
<p class="C2 V25">Ed eccole abbandonate al calore del giorno e al gelo della notte. Essi son morti fra atroci dolori, di fame, di spada e di peste;</p>
<p class="C2 V26">il tempio che porta il tuo nome tu lo hai ridotto nello stato in cui oggi si trova, per la malvagità della casa d'Israele e di Giuda.</p>
<p class="C2 V27">Tuttavia tu hai agito verso di noi, Signore Dio nostro, secondo tutta la tua bontà e secondo tutta la tua grande misericordia,</p>
<p class="C2 V28">come avevi detto per mezzo del tuo servo Mosè, quando gli ordinasti di scrivere la tua legge davanti agli Israeliti, dicendo:</p>
<p class="C2 V29">«Se voi non darete ascolto alla mia voce, questa moltitudine che ora è così grande sarà ridotta a un piccolo resto in mezzo alle nazioni fra le quali io la disperderò;</p>
<p class="C2 V30">poiché io so che non mi ascolterà, perché è un popolo di dura cervice. Però nella terra del loro esilio ritorneranno in sé</p>
<p class="C2 V31">e riconosceranno che io sono il Signore loro Dio. Darò loro un cuore e orecchi che ascoltano;</p>
<p class="C2 V32">nella terra del loro esilio mi loderanno e si ricorderanno del mio nome</p>
<p class="C2 V33">e ripensando alla sorte subìta dai loro padri che peccarono contro di me, abbandoneranno la loro caparbietà e la loro malizia.</p>
<p class="C2 V34">Io li ricondurrò nella terra promessa con giuramento ai loro padri, ad Abramo, a Isacco, a Giacobbe; essi ne avranno di nuovo il dominio e io li moltiplicherò e non diminuiranno più;</p>
<p class="C2 V35">farò con loro un'alleanza perenne: io sarò Dio per loro ed essi saranno popolo per me, né scaccerò mai più il mio popolo Israele dal paese che gli ho dato».</p>
<p class="C3 V1">Signore onnipotente, Dio d'Israele, un'anima angosciata, uno spirito tormentato grida verso di te.</p>
<p class="C3 V2">Ascolta, Signore, abbi pietà, perché abbiamo peccato contro di te.</p>
<p class="C3 V3">Tu domini sempre, noi continuamente periamo.</p>
<p class="C3 V4">Signore onnipotente, Dio d'Israele, ascolta dunque la supplica dei morti d'Israele, dei figli di coloro che hanno peccato contro di te: essi non hanno ascoltato la voce del Signore loro Dio e a noi si sono attaccati questi mali.</p>
<p class="C3 V5">Non ricordare l'iniquità dei nostri padri, ma ricordati ora della tua potenza e del tuo nome,</p>
<p class="C3 V6">poiché tu sei il Signore nostro Dio e noi ti loderemo, Signore.</p>
<p class="C3 V7">Per questo tu hai riempito i nostri cuori del tuo timore perché invocassimo il tuo nome. Noi ti lodiamo ora nell'esilio, poiché abbiamo allontanato dal cuore tutta l'iniquità dei nostri padri, i quali hanno peccato contro di te.</p>
<p class="C3 V8">Ecco, siamo ancor oggi esiliati e dispersi, oggetto di obbrobrio, di maledizione e di condanna per tutte le iniquità dei nostri padri, che si sono ribellati al Signore nostro Dio.</p>
<p class="C3 V9">Ascolta, Israele, i comandamenti della vita, porgi l'orecchio per intender la prudenza.</p>
<p class="C3 V10">Perché, Israele, perché ti trovi in terra nemica e invecchi in terra straniera?</p>
<p class="C3 V11">Perché ti contamini con i cadaveri e sei annoverato fra coloro che scendono negli inferi?</p>
<p class="C3 V12">Tu hai abbandonato la fonte della sapienza!</p>
<p class="C3 V13">Se tu avessi camminato nei sentieri di Dio, saresti vissuto sempre in pace.</p>
<p class="C3 V14">Impara dov'è la prudenza, dov'è la forza, dov'è l'intelligenza, per comprendere anche dov'è la longevità e la vita, dov'è la luce degli occhi e la pace.</p>
<p class="C3 V15">Ma chi ha scoperto la sua dimora, chi è penetrato nei suoi forzieri?</p>
<p class="C3 V16">Dove sono i capi delle nazioni, quelli che dominano le belve che sono sulla terra?</p>
<p class="C3 V17">Coloro che si divertono con gli uccelli del cielo, quelli che ammassano argento e oro, in cui confidano gli uomini, e non pongono fine ai loro possessi?</p>
<p class="C3 V18">Coloro che lavorano l'argento e lo cesellano senza rivelare il segreto dei loro lavori?</p>
<p class="C3 V19">Sono scomparsi, sono scesi negli inferi e altri hanno preso il loro posto.</p>
<p class="C3 V20">Nuove generazioni hanno visto la luce e sono venute ad abitare il paese, ma non hanno conosciuto la via della sapienza,</p>
<p class="C3 V21">non hanno appreso i suoi sentieri; neppure i loro figli l'hanno raggiunta, anzi, si sono allontanati dalla sua via.</p>
<p class="C3 V22">Non se n'è sentito parlare in Canaan, non si è vista in Teman.</p>
<p class="C3 V23">I figli di Agar, che cercano sapienza terrena, i mercanti di Merra e di Teman, i narratori di favole, i ricercatori dell'intelligenza non hanno conosciuto la via della sapienza, non si son ricordati dei suoi sentieri.</p>
<p class="C3 V24">Israele, quanto è grande la casa di Dio, quanto è vasto il luogo del suo dominio!</p>
<p class="C3 V25">È grande e non ha fine, è alto e non ha misura!</p>
<p class="C3 V26">Là nacquero i famosi giganti dei tempi antichi, alti di statura, esperti nella guerra;</p>
<p class="C3 V27">ma Dio non scelse costoro e non diede loro la via della sapienza:</p>
<p class="C3 V28">perirono perché non ebbero saggezza, perirono per la loro insipienza.</p>
<p class="C3 V29">Chi è salito al cielo per prenderla e farla scendere dalle nubi?</p>
<p class="C3 V30">Chi ha attraversato il mare e l'ha trovata e l'ha comprata a prezzo d'oro puro?</p>
<p class="C3 V31">Nessuno conosce la sua via, nessuno pensa al suo sentiero.</p>
<p class="C3 V32">Ma colui che sa tutto, la conosce e l'ha scrutata con l'intelligenza. È lui che nel volger dei tempi ha stabilito la terra e l'ha riempita d'animali;</p>
<p class="C3 V33">lui che invia la luce ed essa va, che la richiama ed essa obbedisce con tremore.</p>
<p class="C3 V34">Le stelle brillano dalle loro vedette e gioiscono;</p>
<p class="C3 V35">egli le chiama e rispondono: «Eccoci!» e brillano di gioia per colui che le ha create.</p>
<p class="C3 V36">Egli è il nostro Dio e nessun altro può essergli paragonato.</p>
<p class="C3 V37">Egli ha scrutato tutta la via della sapienza e ne ha fatto dono a Giacobbe suo servo, a Israele suo diletto.</p>
<p class="C3 V38">Per questo è apparsa sulla terra e ha vissuto fra gli uomini.</p>
<p class="C4 V1">Essa è il libro dei decreti di Dio, è la legge che sussiste nei secoli; quanti si attengono ad essa avranno la vita, quanti l'abbandonano moriranno.</p>
<p class="C4 V2">Ritorna, Giacobbe, e accoglila, cammina allo splendore della sua luce.</p>
<p class="C4 V3">Non dare ad altri la tua gloria, né i tuoi privilegi a gente straniera.</p>
<p class="C4 V4">Beati noi, o Israele, perché ciò che piace a Dio ci è stato rivelato.</p>
<p class="C4 V5">Coraggio, popolo mio, tu, resto d'Israele!</p>
<p class="C4 V6">Siete stati venduti alle genti non per essere annientati, ma perché avete provocato lo sdegno di Dio siete stati consegnati ai nemici.</p>
<p class="C4 V7">Avete irritato il vostro creatore, sacrificando ai dèmoni e non a Dio.</p>
<p class="C4 V8">Avete dimenticato chi vi ha allevati, il Dio eterno, avete afflitto colei che vi ha nutriti, Gerusalemme.</p>
<p class="C4 V9">Essa ha visto piombare su di voi l'ira divina e ha esclamato: Ascoltate, città vicine di Sion, Dio mi ha mandato un grande dolore.</p>
<p class="C4 V10">Ho visto, infatti, la schiavitù in cui l'Eterno ha condotto i miei figli e le mie figlie.</p>
<p class="C4 V11">Io li avevo nutriti con gioia e li ho dovuti lasciare con lacrime e gemiti.</p>
<p class="C4 V12">Nessuno goda di me nel vedermi vedova e desolata; sono abbandonata per i peccati dei miei figli che deviarono dalla legge di Dio,</p>
<p class="C4 V13">non si curarono dei suoi decreti, non seguirono i suoi comandamenti, non procedettero per i sentieri della dottrina, secondo la sua giustizia.</p>
<p class="C4 V14">Venite, o città vicine di Sion, considerate la schiavitù in cui l'Eterno ha condotto i miei figli e le mie figlie.</p>
<p class="C4 V15">Ha mandato contro di loro un popolo lontano, una gente perversa di lingua straniera, che non ha avuto rispetto dei vecchi, né pietà dei bambini,</p>
<p class="C4 V16">che ha strappato i cari figli alla vedova e l'ha lasciata sola senza figlie.</p>
<p class="C4 V17">E io come posso aiutarvi?</p>
<p class="C4 V18">Chi vi ha afflitto con tanti mali saprà liberarvi dal potere dei vostri nemici.</p>
<p class="C4 V19">Andate, figli miei, andate, io resto sola.</p>
<p class="C4 V20">Ho deposto l'abito di pace, ho indossato il cilicio della supplica, griderò all'Eterno per tutti i miei giorni.</p>
<p class="C4 V21">Coraggio, figli miei, gridate a Dio ed egli vi libererà dall'oppressione e dal potere dei vostri nemici.</p>
<p class="C4 V22">Io, infatti, spero dall'Eterno la vostra salvezza. Una grande gioia mi viene dal Santo, per la misericordia che presto vi giungerà dall'Eterno vostro salvatore.</p>
<p class="C4 V23">Vi ho visti partire fra gemiti e pianti, ma Dio vi ricondurrà a me con letizia e gioia, per sempre.</p>
<p class="C4 V24">Come ora le città vicine di Sion hanno visto la vostra schiavitù, così vedranno ben presto la vostra salvezza da parte del vostro Dio; essa verrà a voi con grande gloria e splendore dell'Eterno.</p>
<p class="C4 V25">Figli, sopportate con pazienza la collera che da Dio è venuta su di voi. Il nemico vi ha perseguitati, ma vedrete ben presto la sua rovina e calcherete il piede sul suo collo.</p>
<p class="C4 V26">I miei figli tanto delicati hanno dovuto battere aspri sentieri, incalzati come gregge rapito dal nemico.</p>
<p class="C4 V27">Coraggio, figli, gridate a Dio, poiché si ricorderà di voi colui che vi ha provati.</p>
<p class="C4 V28">Però, come pensaste di allontanarvi da Dio, così ritornando decuplicate lo zelo per ricercarlo,</p>
<p class="C4 V29">poiché chi vi ha afflitti con tante calamità vi darà anche, con la salvezza, una gioia perenne.</p>
<p class="C4 V30">Coraggio, Gerusalemme! Colui che ti ha dato un nome ti consolerà.</p>
<p class="C4 V31">Maledetti i tuoi oppressori, che hanno goduto della tua caduta;</p>
<p class="C4 V32">maledette le città in cui sono stati schiavi i tuoi figli, maledetta colei che li ha trattenuti.</p>
<p class="C4 V33">Come ha gioito per la tua caduta e si è allietata per la tua rovina, così patirà per la sua desolazione.</p>
<p class="C4 V34">Le toglierò la gioia di essere così popolata, il suo tripudio sarà cambiato in lutto.</p>
<p class="C4 V35">Un fuoco cadrà su di lei per lunghi giorni per volere dell'Eterno e per molto tempo sarà abitata da demoni.</p>
<p class="C4 V36">Guarda ad oriente, Gerusalemme, osserva la gioia che ti viene da Dio.</p>
<p class="C4 V37">Ecco, ritornano i figli che hai visti partire, ritornano insieme riuniti dall'oriente all'occidente, alla parola del Santo, esultanti per la gloria di Dio.</p>
<p class="C5 V1">Deponi, o Gerusalemme, la veste del lutto e dell'afflizione, rivèstiti dello splendore della gloria che ti viene da Dio per sempre.</p>
<p class="C5 V2">Avvolgiti nel manto della giustizia di Dio, metti sul capo il diadema di gloria dell'Eterno,</p>
<p class="C5 V3">perché Dio mostrerà il tuo splendore ad ogni creatura sotto il cielo.</p>
<p class="C5 V4">Sarai chiamata da Dio per sempre: Pace della giustizia e gloria della pietà.</p>
<p class="C5 V5">Sorgi, o Gerusalemme, e sta' in piedi sull'altura e guarda verso oriente; vedi i tuoi figli riuniti da occidente ad oriente, alla parola del Santo, esultanti per il ricordo di Dio.</p>
<p class="C5 V6">Si sono allontanati da te a piedi, incalzati dai nemici; ora Dio te li riconduce in trionfo come sopra un trono regale.</p>
<p class="C5 V7">Poiché Dio ha stabilito di spianare ogni alta montagna e le rupi secolari, di colmare le valli e spianare la terra perché Israele proceda sicuro sotto la gloria di Dio.</p>
<p class="C5 V8">Anche le selve e ogni albero odoroso faranno ombra ad Israele per comando di Dio.</p>
<p class="C5 V9">Perché Dio ricondurrà Israele con gioia alla luce della sua gloria, con la misericordia e la giustizia che vengono da lui.</p>
<p class="C6 V1">Per i peccati da voi commessi di fronte a Dio sarete condotti prigionieri in Babilonia da Nabucodònosor re dei Babilonesi.</p>
<p class="C6 V2">Giunti dunque in Babilonia, vi resterete molti anni e per lungo tempo fino a sette generazioni; dopo vi ricondurrò di là in pace.</p>
<p class="C6 V3">Ora, vedrete in Babilonia idoli d'argento, d'oro e di legno, portati a spalla, i quali infondono timore ai pagani.</p>
<p class="C6 V4">State attenti dunque a non imitare gli stranieri; il timore dei loro dèi non si impadronisca di voi.</p>
<p class="C6 V5">Alla vista di una moltitudine che prostrandosi davanti e dietro a loro li adora, pensate: «Te dobbiamo adorare, Signore».</p>
<p class="C6 V6">Poiché il mio angelo è con voi, egli si prenderà cura di voi.</p>
<p class="C6 V7">Essi hanno una lingua limata da un artefice, sono indorati e inargentati, ma sono simulacri falsi e non possono parlare.</p>
<p class="C6 V8">Come si fa con una ragazza vanitosa, prendono oro e acconciano corone sulla testa dei loro dèi.</p>
<p class="C6 V9">Talvolta anche i sacerdoti, togliendo ai loro dèi oro e argento, lo spendono per sé, dandone anche alle prostitute nei postriboli.</p>
<p class="C6 V10">Adornano poi con vesti, come si fa con gli uomini, questi idoli d'argento, d'oro e di legno; ma essi non sono in grado di salvarsi dalla ruggine e dai tarli.</p>
<p class="C6 V11">Sono avvolti in una veste purpurea, ma bisogna pulire il loro volto per la polvere del tempio che si posa abbondante su di essi.</p>
<p class="C6 V12">Come un governatore di una regione, il dio ha lo scettro, ma non stermina colui che lo offende.</p>
<p class="C6 V13">Ha il pugnale e la scure nella destra, ma non si libera dalla guerra e dai ladri.</p>
<p class="C6 V14">Per questo è evidente che non sono dèi; non temeteli, dunque!</p>
<p class="C6 V15">Come un vaso di terra una volta rotto diventa inutile, così sono i loro dèi, posti nei templi.</p>
<p class="C6 V16">I loro occhi sono pieni della polvere sollevata dai piedi di coloro che entrano.</p>
<p class="C6 V17">Come ad uno che abbia offeso un re si tiene bene sbarrato il luogo dove è detenuto perché deve essere condotto a morte, così i sacerdoti assicurano i templi con portoni, con serrature e con spranghe, perché non vengano saccheggiati dai ladri.</p>
<p class="C6 V18">Accendono loro lumi, persino più numerosi che per se stessi, ma gli dèi non ne vedono alcuno.</p>
<p class="C6 V19">Sono come una delle travi del tempio; il loro interno, come si dice, viene divorato e anch'essi senza accorgersene sono divorati dagli insetti che strisciano dalla terra, insieme con le loro vesti.</p>
<p class="C6 V20">Il loro volto si annerisce per il fumo del tempio.</p>
<p class="C6 V21">Sul loro corpo e sulla testa si posano pipistrelli, rondini e altri uccelli e anche i gatti.</p>
<p class="C6 V22">Di qui potete conoscere che non sono dèi; non temeteli, dunque!</p>
<p class="C6 V23">L'oro di cui sono adorni per bellezza non risplende se qualcuno non ne toglie la patina; perfino quando venivano fusi, essi non se ne accorgevano.</p>
<p class="C6 V24">Furono comprati a qualsiasi prezzo, essi che non hanno alito vitale.</p>
<p class="C6 V25">Senza piedi, vengono portati a spalla, mostrando agli uomini la loro condizione vergognosa; arrossiscono anche i loro fedeli perché, se cadono a terra, non si rialzano più.</p>
<p class="C6 V26">Neanche se uno li colloca diritti si muoveranno da sé, né se si sono inclinati si raddrizzeranno; si pongono offerte innanzi a loro come ai morti.</p>
<p class="C6 V27">I loro sacerdoti vendono le loro vittime e ne traggono profitto; anche le mogli di costoro ne pongono sotto sale una parte e non ne danno né ai poveri né ai bisognosi; anche una donna in stato di impurità e la puerpera toccano le loro vittime.</p>
<p class="C6 V28">Conoscendo dunque da questo che non sono dèi, non temeteli!</p>
<p class="C6 V29">Come infatti si potrebbero chiamare dèi? Perfino le donne presentano offerte a questi idoli d'argento, d'oro e di legno.</p>
<p class="C6 V30">Nei templi i sacerdoti siedono con le vesti stracciate, la testa e le guance rasate, a capo scoperto.</p>
<p class="C6 V31">Urlano alzando grida davanti ai loro dèi, come fanno alcuni durante un banchetto funebre.</p>
<p class="C6 V32">I sacerdoti si portan via le vesti degli dèi e ne rivestono le loro mogli e i loro bambini.</p>
<p class="C6 V33">Gli idoli non possono contraccambiare né il male né il bene ricevuto da qualcuno; non possono né costituire né spodestare un re;</p>
<p class="C6 V34">nemmeno possono dare ricchezze né soldi. Se qualcuno, fatto un voto, non lo mantiene, non se ne curano.</p>
<p class="C6 V35">Non liberano un uomo dalla morte né sottraggono il debole da un forte.</p>
<p class="C6 V36">Non rendono la vista a un cieco né liberano un uomo dalle angosce.</p>
<p class="C6 V37">Non hanno pietà della vedova né beneficano l'orfano.</p>
<p class="C6 V38">Sono simili alle pietre estratte dalla montagna quegli idoli di legno, indorati e argentati. I loro fedeli saranno confusi.</p>
<p class="C6 V39">Come dunque si può ritenere e dichiarare che costoro sono dèi?</p>
<p class="C6 V40">Inoltre, perfino gli stessi Caldei li disonorano; questi infatti quando trovano un muto incapace di parlare lo presentano a Bel pregandolo di farlo parlare, quasi che costui potesse sentire.</p>
<p class="C6 V41">Costoro, pur rendendosene conto, non sono capaci di abbandonare gli idoli, perché non hanno senno.</p>
<p class="C6 V42">Le donne siedono per la strada cinte di cordicelle e bruciano della crusca.</p>
<p class="C6 V43">Quando qualcuna di esse, tratta in disparte da qualche passante, si è data a costui, schernisce la sua vicina perché non fu stimata come lei e perché la sua cordicella non fu spezzata.</p>
<p class="C6 V44">Quanto avviene attorno agli idoli è menzogna; dunque, come si può credere e dichiarare che costoro sono dèi?</p>
<p class="C6 V45">Gli idoli sono lavoro di artigiani e di orefici; essi non diventano niente altro che ciò che gli artigiani vogliono che siano.</p>
<p class="C6 V46">Coloro che li fabbricano non hanno vita lunga; come potrebbero le cose da essi fabbricate essere dèi?</p>
<p class="C6 V47">Essi lasciano ai loro posteri menzogna e ignominia.</p>
<p class="C6 V48">Difatti, quando sopraggiungono la guerra e le calamità, i sacerdoti si consigliano fra di loro sul come potranno nascondersi insieme con i loro dèi.</p>
<p class="C6 V49">Come dunque è possibile non comprendere che non sono dèi coloro che non possono salvare se stessi né dalla guerra né dai mali?</p>
<p class="C6 V50">Dopo tali fatti si riconoscerà che gli idoli di legno, indorati e argentati, sono una menzogna; a tutte le genti e ai re sarà evidente che essi non sono dèi, ma lavoro delle mani d'uomo e che sono privi di ogni qualità divina.</p>
<p class="C6 V51">A chi dunque non sarà evidente che non sono dèi?</p>
<p class="C6 V52">Essi infatti non possono costituire un re sul paese né concedere la pioggia agli uomini;</p>
<p class="C6 V53">non risolvono le contese, né liberano l'oppresso, poiché non hanno alcun potere; sono come cornacchie fra il cielo e la terra.</p>
<p class="C6 V54">Infatti, se il fuoco si attacca al tempio di questi dèi di legno o indorati o argentati, mentre i loro sacerdoti fuggiranno e si metteranno in salvo, essi invece come travi bruceranno là in mezzo.</p>
<p class="C6 V55">A un re e ai nemici non possono resistere.</p>
<p class="C6 V56">Come dunque si può ammettere e pensare che essi siano dèi?</p>
<p class="C6 V57">Né dai ladri né dai briganti si salveranno questi idoli di legno, argentati e indorati, ai quali i ladri con la violenza tolgono l'oro, l'argento e la veste che li avvolge e poi fuggono tenendo la roba; essi non sono in grado di aiutare neppure se stessi.</p>
<p class="C6 V58">Per questo vale meglio di questi dèi bugiardi un re che mostri coraggio oppure un arnese utile in casa, di cui si serve chi l'ha acquistato; anche meglio di questi dèi bugiardi è una porta, che tenga al sicuro quanto è dentro la casa o perfino una colonna di legno in un palazzo.</p>
<p class="C6 V59">Il sole, la luna, le stelle, essendo lucenti e destinati a servire a uno scopo obbediscono volentieri.</p>
<p class="C6 V60">Così anche il lampo, quando appare, è ben visibile; anche il vento spira su tutta la regione.</p>
<p class="C6 V61">Quando alle nubi è ordinato da Dio di percorrere tutta la terra, eseguiscono l'ordine; il fuoco, inviato dall'alto per consumare monti e boschi, eseguisce il comando.</p>
<p class="C6 V62">Gli idoli invece non assomigliano né per l'aspetto né per la potenza a queste cose.</p>
<p class="C6 V63">Perciò non si deve ritenere né dichiarare che siano dèi, poiché non possono né rendere giustizia né beneficare gli uomini.</p>
<p class="C6 V64">Conoscendo dunque che non sono dèi, non temeteli!</p>
<p class="C6 V65">Essi non maledicono né benedicono i re;</p>
<p class="C6 V66">non mostrano alle genti segni nel cielo, né risplendono come il sole, né illuminano come la luna.</p>
<p class="C6 V67">Le belve sono migliori di loro, perché possono fuggire in un riparo e provvedere a se stesse.</p>
<p class="C6 V68">Dunque, in nessuna maniera è chiaro per noi che essi sono dèi; per questo non temeteli!</p>
<p class="C6 V69">Come infatti uno spauracchio che in un cocomeraio nulla protegge, tali sono i loro idoli di legno indorati e argentati;</p>
<p class="C6 V70">ancora, i loro idoli di legno indorati e argentati si possono paragonare a un ramo nell'orto, su cui si posa ogni sorta di uccelli, o anche a un cadavere gettato nelle tenebre.</p>
<p class="C6 V71">Dalla porpora e dal bisso che si logorano su di loro saprete che non sono dèi; infine saranno divorati e nel paese saranno una vergogna.</p>
<p class="C6 V72">È migliore un uomo giusto che non abbia idoli, poiché sarà lontano dal disonore.</p>
</div>
</div>
<div class="edizione DIODATI">
<div class="libro Bar">
<p class="CCAPITOLO VVERSO">TESTO</p>
</div>
</div>
<div class="edizione RIVEDUTA">
<div class="libro Bar">
<p class="CCAPITOLO VVERSO">TESTO</p>
</div>
</div>
<div class="edizione LECTIO">
<div class="libro Bar">
<p class="CCAPITOLO VVERSO">TESTO</p>
</div>
</div>
</div>
</body>
</html>
