<html>
<head>
<meta name="viewport" content="width=device-width,height=device-height, initial-scale=1.0" />
<link rel="stylesheet" type="text/css" media="screen" charset="utf-8" href="XBIBBIA.css" />
<script type="text/javascript" src="XBIBBIA.js"></script>
<title>VERBUM</title>
</head>
<body>
<div id="sopra" class="testa">
<table><tr>
<td><input id="libro"    type="text" size="4" value="X" readonly onclick="books()"></td>
<td><input id="capitolo" type="text" size="2" value="1"></td>
<td><input id="verso"    type="text" size="2" value=""></td>
<td><input id="trova"    type="submit" value="TROVA" onclick="trova()"></td>
<td><input id="avanti"   type="submit" value=">>>" onclick="next()"></td>
</tr></table>
</div>
<div id="leggo" class="centro">LEGGO</div>
<div id="sotto" class="piede">Verbum caro factum est</div>
<div id="verbum">
<div id="sigla">Nm</div>
<div class="edizione CEI2008">
<div class="libro Nm">
<p class="CCAPITOLO VVERSO">TESTO</p>
<p class="C1 V1">Il Signore parlò a Mosè, nel deserto del Sinai, nella tenda del convegno, il primo giorno del secondo mese, il secondo anno dalla loro uscita dalla terra d’Egitto, e disse: </p>
<p class="C1 V2">«Fate il computo di tutta la comunità degli Israeliti, secondo le loro famiglie, secondo i loro casati paterni, contando i nomi di tutti i maschi, testa per testa,</p>
<p class="C1 V3">dai vent’anni in su, quanti in Israele possono andare in guerra; tu e Aronne li censirete, schiera per schiera.</p>
<p class="C1 V4">Sarà con voi un uomo per tribù, un uomo che sia capo del casato dei suoi padri.</p>
<p class="C1 V5">Questi sono i nomi degli uomini che vi assisteranno. Per Ruben: Elisùr, figlio di Sedeùr;</p>
<p class="C1 V6">per Simeone: Selumièl, figlio di Surisaddài;</p>
<p class="C1 V7">per Giuda: Nacson, figlio di Amminadàb;</p>
<p class="C1 V8">per Ìssacar: Netanèl, figlio di Suar;</p>
<p class="C1 V9">per Zàbulon: Eliàb, figlio di Chelon;</p>
<p class="C1 V10">per i figli di Giuseppe, per Èfraim: Elisamà, figlio di Ammiùd; per Manasse: Gamlièl, figlio di Pedasùr;</p>
<p class="C1 V11">per Beniamino: Abidàn, figlio di Ghideonì;</p>
<p class="C1 V12">per Dan: Achièzer, figlio di Ammisaddài;</p>
<p class="C1 V13">per Aser: Paghièl, figlio di Ocran;</p>
<p class="C1 V14">per Gad: Eliasàf, figlio di Deuèl;</p>
<p class="C1 V15">per Nèftali: Achirà, figlio di Enan».</p>
<p class="C1 V16">Questi furono i designati della comunità, i prìncipi delle loro tribù paterne, i capi delle migliaia d’Israele.</p>
<p class="C1 V17">Mosè e Aronne presero questi uomini, che erano stati designati per nome,</p>
<p class="C1 V18">e radunarono tutta la comunità, il primo giorno del secondo mese; furono registrati secondo le famiglie, secondo i loro casati paterni, contando il numero delle persone dai vent'anni in su, testa per testa.</p>
<p class="C1 V19">Come il Signore gli aveva ordinato, Mosè ne fece il censimento nel deserto del Sinai.</p>
<p class="C1 V20">Risultò per i figli di Ruben, primogenito d’Israele, stabilite le loro genealogie secondo le loro famiglie, secondo i loro casati paterni, contando i nomi di tutti i maschi, testa per testa, dai vent'anni in su, quanti potevano andare in guerra:</p>
<p class="C1 V21">censiti della tribù di Ruben quarantaseimilacinquecento.</p>
<p class="C1 V22">Per i figli di Simeone, stabilite le loro genealogie secondo le loro famiglie, secondo i loro casati paterni, contando i nomi di tutti i maschi, testa per testa, dai vent'anni in su, quanti potevano andare in guerra:</p>
<p class="C1 V23">censiti della tribù di Simeone cinquantanovemilatrecento.</p>
<p class="C1 V24">Per i figli di Gad, stabilite le loro genealogie secondo le loro famiglie, secondo i loro casati paterni, contando i nomi di quelli dai vent'anni in su, quanti potevano andare in guerra:</p>
<p class="C1 V25">censiti della tribù di Gad quarantacinquemilaseicentocinquanta.</p>
<p class="C1 V26">Per i figli di Giuda, stabilite le loro genealogie secondo le loro famiglie, secondo i loro casati paterni, contando i nomi di quelli dai vent'anni in su, quanti potevano andare in guerra:</p>
<p class="C1 V27">censiti della tribù di Giuda settantaquattromilaseicento.</p>
<p class="C1 V28">Per i figli di Ìssacar, stabilite le loro genealogie secondo le loro famiglie, secondo i loro casati paterni, contando i nomi di quelli dai vent'anni in su, quanti potevano andare in guerra:</p>
<p class="C1 V29">censiti della tribù di Ìssacar cinquantaquattromilaquattrocento.</p>
<p class="C1 V30">Per i figli di Zàbulon, stabilite le loro genealogie secondo le loro famiglie, secondo i loro casati paterni, contando i nomi di quelli dai vent'anni in su, quanti potevano andare in guerra:</p>
<p class="C1 V31">censiti della tribù di Zàbulon cinquantasettemilaquattrocento.</p>
<p class="C1 V32">Per i figli di Giuseppe: per i figli di Èfraim, stabilite le loro genealogie secondo le loro famiglie, secondo i loro casati paterni, contando i nomi di quelli dai vent'anni in su, quanti potevano andare in guerra:</p>
<p class="C1 V33">censiti della tribù di Èfraim quarantamilacinquecento;</p>
<p class="C1 V34">per i figli di Manasse, stabilite le loro genealogie secondo le loro famiglie, secondo i loro casati paterni, contando i nomi di quelli dai vent'anni in su, quanti potevano andare in guerra:</p>
<p class="C1 V35">censiti della tribù di Manasse trentaduemiladuecento.</p>
<p class="C1 V36">Per i figli di Beniamino, stabilite le loro genealogie secondo le loro famiglie, secondo i loro casati paterni, contando i nomi di quelli dai vent'anni in su, quanti potevano andare in guerra:</p>
<p class="C1 V37">censiti della tribù di Beniamino trentacinquemilaquattrocento.</p>
<p class="C1 V38">Per i figli di Dan, stabilite le loro genealogie secondo le loro famiglie, secondo i loro casati paterni, contando i nomi di quelli dai vent'anni in su, quanti potevano andare in guerra:</p>
<p class="C1 V39">censiti della tribù di Dan sessantaduemilasettecento.</p>
<p class="C1 V40">Per i figli di Aser, stabilite le loro genealogie secondo le loro famiglie, secondo i loro casati paterni, contando i nomi di quelli dai vent'anni in su, quanti potevano andare in guerra:</p>
<p class="C1 V41">censiti della tribù di Aser quarantunmilacinquecento.</p>
<p class="C1 V42">Per i figli di Nèftali, stabilite le loro genealogie secondo le loro famiglie, secondo i loro casati paterni, contando i nomi di quelli dai vent'anni in su, quanti potevano andare in guerra:</p>
<p class="C1 V43">censiti della tribù di Nèftali cinquantatremilaquattrocento.</p>
<p class="C1 V44">Questi furono i censiti, di cui fecero il censimento Mosè e Aronne e i prìncipi d’Israele, dodici uomini: c'era un uomo per ciascun casato paterno.</p>
<p class="C1 V45">E tutti i censiti degli Israeliti, secondo i loro casati paterni, dai vent'anni in su, cioè quanti potevano andare in guerra in Israele,</p>
<p class="C1 V46">risultarono registrati in tutto seicentotremilacinquecentocinquanta.</p>
<p class="C1 V47">Ma i leviti, secondo la loro tribù paterna, non furono registrati insieme con gli altri.</p>
<p class="C1 V48">Il Signore parlò a Mosè dicendo:</p>
<p class="C1 V49">«Solo la tribù di Levi non censirai, né di essa farai il computo tra gli Israeliti;</p>
<p class="C1 V50">invece affiderai ai leviti la Dimora della Testimonianza, tutti i suoi accessori e quanto le appartiene. Essi trasporteranno la Dimora e tutti i suoi accessori, vi presteranno servizio e staranno accampati attorno alla Dimora.</p>
<p class="C1 V51">Quando la Dimora dovrà muoversi, i leviti la smonteranno; quando la Dimora dovrà accamparsi, i leviti la erigeranno. Se un estraneo si avvicinerà, sarà messo a morte.</p>
<p class="C1 V52">Gli Israeliti pianteranno le tende ognuno nel suo campo, ognuno vicino alla sua insegna, secondo le loro schiere.</p>
<p class="C1 V53">Ma i leviti pianteranno le tende attorno alla Dimora della Testimonianza; così la mia ira non si abbatterà sulla comunità degli Israeliti. I leviti avranno la cura della Dimora della Testimonianza».</p>
<p class="C1 V54">Gli Israeliti eseguirono ogni cosa come il Signore aveva comandato a Mosè: così fecero. </p>
<p class="C2 V1">Il Signore parlò a Mosè e ad Aronne e disse: </p>
<p class="C2 V2">«Gli Israeliti si accamperanno ciascuno vicino alla sua insegna con i simboli dei loro casati paterni; si accamperanno di fronte alla tenda del convegno, tutt'intorno.</p>
<p class="C2 V3">Si accamperanno a oriente, verso levante, quelli dell'insegna dell'accampamento di Giuda secondo le loro schiere. Principe per i figli di Giuda è Nacson, figlio di Amminadàb,</p>
<p class="C2 V4">e la sua schiera è di settantaquattromilaseicento censiti.</p>
<p class="C2 V5">Si accamperanno accanto a lui quelli della tribù di Ìssacar. Principe per i figli di Ìssacar è Netanèl, figlio di Suar,</p>
<p class="C2 V6">e la sua schiera è di cinquantaquattromilaquattrocento censiti.</p>
<p class="C2 V7">Poi la tribù di Zàbulon. Principe per i figli di Zàbulon è Eliàb, figlio di Chelon,</p>
<p class="C2 V8">e la sua schiera è di cinquantasettemilaquattrocento censiti.</p>
<p class="C2 V9">Il totale dei censiti per l’accampamento di Giuda è di centoottantaseimilaquattrocento uomini, suddivisi secondo le loro schiere. Leveranno le tende per primi.</p>
<p class="C2 V10">L'insegna dell'accampamento di Ruben, suddiviso secondo le sue schiere, starà a mezzogiorno. Principe per i figli di Ruben è Elisùr, figlio di Sedeùr,</p>
<p class="C2 V11">e la sua schiera è di quarantaseimilacinquecento censiti.</p>
<p class="C2 V12">Si accamperanno accanto a lui quelli della tribù di Simeone. Principe per i figli di Simeone è Selumièl, figlio di Surisaddài,</p>
<p class="C2 V13">e la sua schiera è di cinquantanovemilatrecento censiti.</p>
<p class="C2 V14">Poi la tribù di Gad: principe per i figli di Gad è Eliasàf, figlio di Deuèl,</p>
<p class="C2 V15">e la sua schiera è di quarantacinquemilaseicentocinquanta censiti.</p>
<p class="C2 V16">Il totale dei censiti per l’accampamento di Ruben è di centocinquantunmilaquattrocentocinquanta uomini, suddivisi secondo le loro schiere. Leveranno le tende per secondi.</p>
<p class="C2 V17">Poi si leverà la tenda del convegno con l'accampamento dei leviti in mezzo agli altri accampamenti. Come si erano accampati, così si leveranno, ciascuno al suo posto, suddivisi secondo le loro insegne.</p>
<p class="C2 V18">L’insegna dell’accampamento di Èfraim, suddiviso secondo le sue schiere, starà a occidente. Principe per i figli di Èfraim è Elisamà, figlio di Ammiùd,</p>
<p class="C2 V19">la sua schiera è di quarantamilacinquecento censiti.</p>
<p class="C2 V20">Accanto a lui la tribù di Manasse. Principe per i figli di Manasse è Gamlièl, figlio di Pedasùr,</p>
<p class="C2 V21">e la sua schiera è di trentaduemiladuecento censiti.</p>
<p class="C2 V22">Poi la tribù di Beniamino. Principe per i figli di Beniamino è Abidàn, figlio di Ghideonì,</p>
<p class="C2 V23">e la sua schiera è di trentacinquemilaquattrocento censiti.</p>
<p class="C2 V24">Il totale dei censiti per l'accampamento di Èfraim è di centoottomilacento uomini, suddivisi secondo le loro schiere. Leveranno le tende per terzi.</p>
<p class="C2 V25">L'insegna dell'accampamento di Dan, suddiviso secondo le sue schiere, starà a settentrione. Principe per i figli di Dan è Achièzer, figlio di Ammisaddài,</p>
<p class="C2 V26">e la sua schiera è di sessantaduemilasettecento censiti.</p>
<p class="C2 V27">Si accamperanno accanto a lui quelli della tribù di Aser. Principe per i figli di Aser è Paghièl, figlio di Ocran,</p>
<p class="C2 V28">e la sua schiera è di quarantunmilacinquecento censiti.</p>
<p class="C2 V29">Poi la tribù di Nèftali. Principe per i figli di Nèftali è Achirà, figlio di Enan,</p>
<p class="C2 V30">e la sua schiera è di cinquantatremilaquattrocento censiti.</p>
<p class="C2 V31">Il totale dei censiti per l'accampamento di Dan è dunque centocinquantasettemilaseicento. Leveranno le tende per ultimi, suddivisi secondo le loro insegne».</p>
<p class="C2 V32">Questi sono i censiti degli Israeliti secondo i loro casati paterni, tutti i censiti degli accampamenti, suddivisi secondo le loro schiere: seicentotremilacinquecentocinquanta.</p>
<p class="C2 V33">Ma i leviti non furono censiti in mezzo agli Israeliti, come il Signore aveva comandato a Mosè.</p>
<p class="C2 V34">Gli Israeliti eseguirono ogni cosa come il Signore aveva comandato a Mosè. Così si accampavano secondo le loro insegne e così levavano le tende, ciascuno secondo la sua famiglia in base al casato dei suoi padri. </p>
<p class="C3 V1">Questi sono i discendenti di Aronne e di Mosè, quando il Signore parlò con Mosè sul monte Sinai.</p>
<p class="C3 V2">Questi sono i nomi dei figli di Aronne: il primogenito Nadab, poi Abiu, Eleàzaro e Itamàr.</p>
<p class="C3 V3">Tali i nomi dei figli di Aronne, i sacerdoti consacrati con l'unzione, che avevano ricevuto l'investitura per esercitare il sacerdozio.</p>
<p class="C3 V4">Nadab e Abiu morirono davanti al Signore, quando offrirono fuoco illegittimo davanti al Signore, nel deserto del Sinai. Essi non avevano figli. Eleàzaro e Itamàr esercitarono il sacerdozio alla presenza di Aronne, loro padre.</p>
<p class="C3 V5">Il Signore parlò a Mosè e disse: </p>
<p class="C3 V6">«Fa’ avvicinare la tribù dei leviti e presentala al sacerdote Aronne, perché sia al suo servizio.</p>
<p class="C3 V7">Essi assumeranno l’incarico suo e quello di tutta la comunità nei confronti della tenda del convegno, prestando servizio alla Dimora.</p>
<p class="C3 V8">E custodiranno tutti gli arredi della tenda del convegno e assumeranno l'incarico degli Israeliti, prestando servizio alla Dimora.</p>
<p class="C3 V9">Assegnerai i leviti ad Aronne e ai suoi figli: saranno affidati completamente a lui da parte degli Israeliti.</p>
<p class="C3 V10">Tu incaricherai Aronne e i suoi figli di esercitare il sacerdozio; il profano che vi si accosterà sarà messo a morte».</p>
<p class="C3 V11">Il Signore parlò a Mosè e disse:</p>
<p class="C3 V12">«Ecco, io ho scelto i leviti tra gli Israeliti al posto di ogni primogenito che nasce per primo dal seno materno tra gli Israeliti; i leviti saranno miei,</p>
<p class="C3 V13">perché ogni primogenito è mio. Quando io colpii tutti i primogeniti in terra d’Egitto, io consacrai a me in Israele ogni primogenito, sia dell’uomo sia del bestiame; essi mi apparterranno. Io sono il Signore».</p>
<p class="C3 V14">Il Signore parlò a Mosè nel deserto del Sinai e disse:</p>
<p class="C3 V15">«Censisci i figli di Levi, secondo i loro casati paterni, secondo le loro famiglie; censirai tutti i maschi da un mese in su».</p>
<p class="C3 V16">Mosè li censì secondo l’ordine del Signore, come gli era stato ordinato.</p>
<p class="C3 V17">Questi sono i figli di Levi secondo i loro nomi: Gherson, Keat e Merarì.</p>
<p class="C3 V18">Questi i nomi dei figli di Gherson, secondo le loro famiglie: Libnì e Simei.</p>
<p class="C3 V19">I figli di Keat secondo le loro famiglie: Amram, Isar, Ebron e Uzzièl.</p>
<p class="C3 V20">I figli di Merarì secondo le loro famiglie: Maclì e Musì. Queste sono le famiglie dei leviti suddivisi secondo i loro casati paterni.</p>
<p class="C3 V21">A Gherson appartengono la famiglia dei Libniti e la famiglia dei Simeiti. Queste sono le famiglie dei Ghersoniti.</p>
<p class="C3 V22">I loro censiti, contando tutti i maschi da un mese in su, erano settemilacinquecento.</p>
<p class="C3 V23">Le famiglie dei Ghersoniti avevano l’accampamento dietro la Dimora, a occidente.</p>
<p class="C3 V24">Il principe del casato paterno per i Ghersoniti era Eliasàf, figlio di Laèl.</p>
<p class="C3 V25">I figli di Gherson, nella tenda del convegno, avevano l’incarico della Dimora e della tenda, della sua copertura e della cortina all’ingresso della tenda del convegno,</p>
<p class="C3 V26">dei tendaggi del recinto e della cortina all’ingresso del recinto intorno alla Dimora e all’altare e delle corde per tutto il suo impianto.</p>
<p class="C3 V27">A Keat appartengono la famiglia degli Amramiti, la famiglia degli Isariti, la famiglia degli Ebroniti e la famiglia degli Uzzieliti. Queste sono le famiglie dei Keatiti,</p>
<p class="C3 V28">contando tutti i maschi da un mese in su: ottomilaseicento. Essi avevano la custodia del santuario.</p>
<p class="C3 V29">Le famiglie dei figli di Keat avevano l’accampamento al lato meridionale della Dimora.</p>
<p class="C3 V30">Il principe del casato paterno per i Keatiti era Elisafàn, figlio di Uzzièl.</p>
<p class="C3 V31">Avevano l’incarico dell’arca, della tavola, del candelabro, degli altari e degli arredi del santuario con i quali si svolge il servizio, della cortina e di tutto il suo impianto.</p>
<p class="C3 V32">Il principe dei prìncipi dei leviti era Eleàzaro, figlio del sacerdote Aronne; esercitava la sorveglianza su quelli che avevano l’incarico del santuario.</p>
<p class="C3 V33">A Merarì appartengono la famiglia dei Macliti e la famiglia dei Musiti. Queste sono le famiglie di Merarì.</p>
<p class="C3 V34">I loro censiti, contando tutti i maschi da un mese in su, erano seimiladuecento.</p>
<p class="C3 V35">Il principe del casato paterno per le famiglie di Merarì era Surièl, figlio di Abicàil. Essi avevano l'accampamento al lato settentrionale della Dimora.</p>
<p class="C3 V36">I figli di Merarì avevano l'incarico di custodire le assi della Dimora, le sue stanghe, le sue colonne e le loro basi, tutti i suoi arredi e tutto il suo impianto,</p>
<p class="C3 V37">le colonne del recinto all'intorno, le loro basi, i loro picchetti e le loro corde.</p>
<p class="C3 V38">Davanti alla Dimora, a oriente, avevano l’accampamento Mosè, Aronne e i suoi figli; essi avevano la custodia del santuario a nome degli Israeliti. Il profano che vi si fosse avvicinato sarebbe stato messo a morte.</p>
<p class="C3 V39">Tutti i leviti di cui Mosè e Aronne fecero il censimento secondo le loro famiglie per ordine del Signore, tutti i maschi da un mese in su, erano ventiduemila.</p>
<p class="C3 V40">Il Signore disse a Mosè: «Censisci tutti i primogeniti maschi tra gli Israeliti, da un mese in su, e conta i loro nomi.</p>
<p class="C3 V41">Prenderai i leviti per me – io sono il Signore – invece di tutti i primogeniti degli Israeliti e il bestiame dei leviti invece dei primi parti del bestiame degli Israeliti».</p>
<p class="C3 V42">Mosè censì, come il Signore gli aveva comandato, ogni primogenito tra gli Israeliti, secondo l’ordine che il Signore gli aveva dato.</p>
<p class="C3 V43">Il totale dei primogeniti maschi che furono censiti, contando i nomi da un mese in su, fu di ventiduemiladuecentosettantatré.</p>
<p class="C3 V44">Il Signore parlò a Mosè e disse:</p>
<p class="C3 V45">«Prendi i leviti al posto di tutti i primogeniti degli Israeliti e il bestiame dei leviti al posto del loro bestiame; i leviti saranno miei. Io sono il Signore.</p>
<p class="C3 V46">Come riscatto dei duecentosettantatré eccedenti rispetto ai leviti tra i primogeniti degli Israeliti,</p>
<p class="C3 V47">prenderai cinque sicli a testa; li prenderai conformi al siclo del santuario: venti ghera per un siclo.</p>
<p class="C3 V48">Darai il denaro ad Aronne e ai suoi figli come riscatto di quelli tra loro eccedenti».</p>
<p class="C3 V49">Mosè prese il denaro del riscatto di quelli che oltrepassavano il numero dei primogeniti riscattati dai leviti.</p>
<p class="C3 V50">Da questi primogeniti degli Israeliti prese in denaro milletrecentosessantacinque sicli, conformi al siclo del santuario.</p>
<p class="C3 V51">Mosè diede il denaro del riscatto ad Aronne e ai suoi figli, secondo l’ordine del Signore, come aveva ordinato il Signore a Mosè. </p>
<p class="C4 V1">Il Signore parlò a Mosè e ad Aronne e disse: </p>
<p class="C4 V2">«Fate il computo dei figli di Keat, tra i figli di Levi, secondo le loro famiglie e secondo i loro casati paterni,</p>
<p class="C4 V3">dai trent’anni fino ai cinquant’anni, di quanti fanno parte di una schiera, prestando servizio nella tenda del convegno.</p>
<p class="C4 V4">Questo è il servizio dei figli di Keat nella tenda del convegno. È cosa santissima.</p>
<p class="C4 V5">Quando si leveranno le tende, verranno Aronne e i suoi figli, caleranno il velo della cortina e copriranno con esso l’arca della Testimonianza;</p>
<p class="C4 V6">poi porranno sull’arca una coperta di pelli di tasso, vi stenderanno sopra un drappo tutto di porpora viola e metteranno a posto le stanghe.</p>
<p class="C4 V7">Poi stenderanno un drappo di porpora viola sulla tavola dell’offerta e vi metteranno sopra i piatti, le coppe, le anfore, le tazze per le libagioni; sopra vi sarà il pane perenne.</p>
<p class="C4 V8">Su queste cose stenderanno un drappo scarlatto e lo copriranno con una coperta di pelli di tasso e collocheranno le stanghe.</p>
<p class="C4 V9">Prenderanno un drappo di porpora viola e copriranno il candelabro per l’illuminazione, le sue lampade, i suoi smoccolatoi, i suoi portacenere e tutti i vasi per l’olio di cui si servono.</p>
<p class="C4 V10">Metteranno il candelabro con tutti i suoi accessori in una coperta di pelli di tasso e lo metteranno sopra la portantina.</p>
<p class="C4 V11">Sopra l’altare d’oro stenderanno un drappo di porpora viola e lo copriranno con una coperta di pelli di tasso e collocheranno le stanghe.</p>
<p class="C4 V12">Prenderanno tutti gli arredi che si usano per il servizio nel santuario, li metteranno in un drappo di porpora viola, li avvolgeranno in una coperta di pelli di tasso e li metteranno sopra la portantina.</p>
<p class="C4 V13">Toglieranno il grasso bruciato dall’altare e stenderanno su di esso un drappo scarlatto;</p>
<p class="C4 V14">vi metteranno sopra tutti gli arredi di cui si servono, i bracieri, le forcelle, le palette, i vasi per l’aspersione, tutti gli accessori dell’altare e vi stenderanno sopra una coperta di pelli di tasso e collocheranno le stanghe.</p>
<p class="C4 V15">Quando Aronne e i suoi figli avranno finito di coprire il santuario e tutti gli arredi del santuario, al momento di levare le tende, i figli di Keat verranno per trasportarlo; ma non toccheranno il santuario, perché non muoiano. Questo è l’incarico dei figli di Keat nella tenda del convegno.</p>
<p class="C4 V16">Eleàzaro, figlio del sacerdote Aronne, avrà la sorveglianza dell’olio per l’illuminazione, dell’incenso aromatico, dell’offerta perenne e dell’olio dell’unzione, e la sorveglianza di tutta la Dimora e di quanto contiene, sia del santuario sia dei suoi arredi».</p>
<p class="C4 V17">Il Signore parlò a Mosè e ad Aronne e disse:</p>
<p class="C4 V18">«Non provocate l’eliminazione della tribù delle famiglie dei Keatiti di mezzo ai leviti;</p>
<p class="C4 V19">ma fate questo per loro, perché vivano e non muoiano nell’accostarsi al Santo dei Santi: Aronne e i suoi figli vengano e assegnino ciascuno di loro al proprio servizio e al proprio incarico.</p>
<p class="C4 V20">Non entrino essi a guardare neanche per un istante il santuario, perché morirebbero».</p>
<p class="C4 V21">Il Signore parlò a Mosè e disse:</p>
<p class="C4 V22">«Si faccia il computo anche dei figli di Gherson, secondo i loro casati paterni, secondo le loro famiglie.</p>
<p class="C4 V23">Dai trent’anni fino ai cinquant’anni li censirai, quanti fanno parte di una schiera, prestando servizio nella tenda del convegno.</p>
<p class="C4 V24">Questo è il servizio delle famiglie dei Ghersoniti, quello che dovranno fare e quello che dovranno portare.</p>
<p class="C4 V25">Essi porteranno i teli della Dimora e la tenda del convegno, la sua copertura, la copertura di pelli di tasso che vi è sopra e la cortina all’ingresso della tenda del convegno,</p>
<p class="C4 V26">i tendaggi del recinto, la cortina all’ingresso del recinto, che è attorno alla Dimora e all’altare, le loro corde e tutti gli arredi per il loro servizio, e tutto quanto è predisposto perché prestino servizio.</p>
<p class="C4 V27">Tutto il servizio dei Ghersoniti sarà agli ordini di Aronne e dei suoi figli, per quanto dovranno portare e per quanto dovranno fare. E affiderete loro in custodia quanto dovranno portare.</p>
<p class="C4 V28">Tale è il servizio delle famiglie dei figli dei Ghersoniti nella tenda del convegno; il loro servizio dipenderà da Itamàr, figlio del sacerdote Aronne.</p>
<p class="C4 V29">Censirai i figli di Merarì secondo le loro famiglie, secondo i loro casati paterni;</p>
<p class="C4 V30">dai trent’anni fino ai cinquant’anni li censirai, quanti fanno parte di una schiera, prestando servizio nella tenda del convegno.</p>
<p class="C4 V31">Questo è quanto è affidato alla loro custodia e quello che dovranno trasportare come loro servizio nella tenda del convegno: le assi della Dimora, le sue stanghe, le sue colonne, le sue basi,</p>
<p class="C4 V32">le colonne del recinto tutt’intorno, le loro basi, i loro picchetti, le loro corde, tutti i loro arredi e tutto il loro impianto. Elencherete per nome gli oggetti affidati alla loro custodia e che essi dovranno trasportare.</p>
<p class="C4 V33">Tale è il servizio delle famiglie dei figli di Merarì, secondo tutto il loro servizio nella tenda del convegno, sotto gli ordini di Itamàr, figlio del sacerdote Aronne».</p>
<p class="C4 V34">Mosè, Aronne e i prìncipi della comunità censirono i figli dei Keatiti secondo le loro famiglie, secondo i loro casati paterni,</p>
<p class="C4 V35">dai trent’anni fino ai cinquant’anni, quanti facevano parte di una schiera, prestando servizio nella tenda del convegno.</p>
<p class="C4 V36">I loro censiti secondo le loro famiglie furono duemilasettecentocinquanta.</p>
<p class="C4 V37">Questi appartengono alle famiglie dei Keatiti, di cui si fece il censimento, quanti prestavano servizio nella tenda del convegno, che Mosè e Aronne censirono secondo l’ordine che il Signore aveva dato per mezzo di Mosè.</p>
<p class="C4 V38">I censiti dei figli di Gherson secondo le loro famiglie, secondo i loro casati paterni,</p>
<p class="C4 V39">dai trent’anni fino ai cinquant’anni, quanti facevano parte di una schiera, prestando servizio nella tenda del convegno,</p>
<p class="C4 V40">quelli di cui si fece il censimento secondo le loro famiglie, secondo i loro casati paterni, furono duemilaseicentotrenta.</p>
<p class="C4 V41">Questi appartengono alle famiglie dei figli di Gherson, di cui si fece il censimento, quanti prestavano servizio nella tenda del convegno, che Mosè e Aronne censirono secondo l’ordine del Signore.</p>
<p class="C4 V42">I censiti delle famiglie dei figli di Merarì secondo le loro famiglie, secondo i loro casati paterni,</p>
<p class="C4 V43">dai trent’anni fino ai cinquant’anni, quanti facevano parte di una schiera, prestando servizio nella tenda del convegno,</p>
<p class="C4 V44">quelli di cui si fece il censimento, secondo le loro famiglie, furono tremiladuecento.</p>
<p class="C4 V45">Questi appartengono alle famiglie dei figli di Merarì, che Mosè e Aronne censirono secondo l’ordine che il Signore aveva dato per mezzo di Mosè.</p>
<p class="C4 V46">Tutti i censiti che Mosè, Aronne e i prìncipi d’Israele censirono presso i leviti, secondo le loro famiglie, secondo i loro casati paterni,</p>
<p class="C4 V47">dai trent’anni fino ai cinquant’anni, quanti prestavano servizio di lavoro e servizio di trasporto nella tenda del convegno,</p>
<p class="C4 V48">tutti quelli di cui si fece il censimento, furono ottomilacinquecentoottanta.</p>
<p class="C4 V49">Per ordine del Signore li censirono, per mezzo di Mosè, uno per uno, assegnando a ciascuno il servizio che doveva fare e ciò che doveva trasportare. Il loro censimento fu quello che il Signore aveva ordinato a Mosè. </p>
<p class="C5 V1">Il Signore parlò a Mosè e disse: </p>
<p class="C5 V2">«Ordina agli Israeliti che espellano dall’accampamento ogni lebbroso, chiunque soffre di gonorrea e ogni impuro a causa di un morto.</p>
<p class="C5 V3">Allontanerete sia i maschi sia le femmine; li allontanerete dall’accampamento, così non renderanno impuro il loro accampamento, dove io abito tra di loro».</p>
<p class="C5 V4">Così fecero gli Israeliti: li espulsero fuori dell’accampamento. Come il Signore aveva parlato a Mosè, così fecero gli Israeliti.</p>
<p class="C5 V5">Il Signore parlò a Mosè e disse: </p>
<p class="C5 V6">«Di’ agli Israeliti: “Quando un uomo o una donna avrà fatto qualsiasi peccato contro qualcuno, commettendo un’infedeltà contro il Signore, questa persona sarà in condizione di colpa.</p>
<p class="C5 V7">Dovrà confessare il peccato commesso. Restituirà per intero ciò per cui si è reso colpevole, vi aggiungerà un quinto e lo darà a colui verso il quale si è reso colpevole.</p>
<p class="C5 V8">Ma se non vi è un parente stretto a cui dare il risarcimento, questo è da restituire al Signore, cioè al sacerdote, oltre l’ariete del rito di espiazione, mediante il quale si compirà l’espiazione per lui.</p>
<p class="C5 V9">Ogni prelievo su tutte le cose consacrate che gli Israeliti offriranno al sacerdote, apparterrà a lui;</p>
<p class="C5 V10">le cose sante di ognuno saranno sue, ma ciò che uno darà al sacerdote apparterrà a lui”».</p>
<p class="C5 V11">Il Signore parlò a Mosè e disse:</p>
<p class="C5 V12">«Parla agli Israeliti dicendo loro: “Se un uomo ha una moglie che si è traviata e ha commesso un’infedeltà verso di lui</p>
<p class="C5 V13">e un altro uomo ha avuto rapporti con lei, ma la cosa è rimasta nascosta agli occhi del marito ed ella si è resa impura in segreto, non vi sono testimoni contro di lei e non è stata colta sul fatto,</p>
<p class="C5 V14">qualora uno spirito di gelosia si impadronisca del marito e questi diventi geloso della moglie che si è resa impura, oppure uno spirito di gelosia si impadronisca di lui e questi diventi geloso della moglie che non si è resa impura,</p>
<p class="C5 V15">il marito condurrà sua moglie al sacerdote e per lei porterà come offerta un decimo di efa di farina d’orzo; non vi spanderà sopra olio né vi metterà sopra incenso, perché è un’oblazione di gelosia, un’oblazione commemorativa per ricordare una colpa.</p>
<p class="C5 V16">Il sacerdote farà avvicinare la donna e la farà stare davanti al Signore.</p>
<p class="C5 V17">Poi il sacerdote prenderà acqua santa in un vaso di terra; prenderà anche un po’ della polvere che è sul pavimento della Dimora e la metterà nell’acqua.</p>
<p class="C5 V18">Il sacerdote farà quindi stare la donna davanti al Signore, le scioglierà la capigliatura e porrà nelle mani di lei l’oblazione commemorativa, che è oblazione di gelosia, mentre il sacerdote avrà in mano l’acqua di amarezza che porta maledizione.</p>
<p class="C5 V19">Il sacerdote la farà giurare e dirà alla donna: Se nessun altro uomo si è coricato con te e se non ti sei traviata rendendoti impura con un altro mentre appartieni a tuo marito, sii tu dimostrata innocente da quest’acqua di amarezza, che porta maledizione.</p>
<p class="C5 V20">Ma se ti sei traviata con un altro mentre appartieni a tuo marito e ti sei resa impura e un altro uomo ha avuto rapporti con te, all’infuori di tuo marito...,</p>
<p class="C5 V21">a questo punto il sacerdote farà giurare la donna con un’imprecazione e il sacerdote dirà alla donna: Il Signore faccia di te un oggetto di maledizione e di imprecazione in mezzo al tuo popolo, facendoti lui, il Signore, avvizzire i fianchi e gonfiare il ventre;</p>
<p class="C5 V22">quest’acqua che porta maledizione ti entri nelle viscere per farti gonfiare il ventre e avvizzire i fianchi! E la donna dirà: Amen, Amen!</p>
<p class="C5 V23">E il sacerdote scriverà queste imprecazioni su un documento e le cancellerà con l’acqua di amarezza.</p>
<p class="C5 V24">Farà bere alla donna quell’acqua di amarezza che porta maledizione e l’acqua che porta maledizione entrerà in lei per produrre amarezza.</p>
<p class="C5 V25">Il sacerdote prenderà dalle mani della donna l’oblazione di gelosia, presenterà l’oblazione con il rito di elevazione davanti al Signore e l’accosterà all’altare.</p>
<p class="C5 V26">Il sacerdote prenderà una manciata di quell’oblazione come suo memoriale e la farà bruciare sull’altare; poi farà bere l’acqua alla donna.</p>
<p class="C5 V27">Quando le avrà fatto bere l’acqua, se lei si è contaminata e ha commesso un’infedeltà contro suo marito, l’acqua che porta maledizione entrerà in lei per produrre amarezza; il ventre le si gonfierà e i suoi fianchi avvizziranno e quella donna diventerà un oggetto d’imprecazione all’interno del suo popolo.</p>
<p class="C5 V28">Ma se la donna non si è resa impura ed è quindi pura, sarà dimostrata innocente e sarà feconda.</p>
<p class="C5 V29">Questa è la legge della gelosia, nel caso in cui una donna si sia traviata con un altro mentre appartiene al marito e si sia resa impura,</p>
<p class="C5 V30">e nel caso in cui uno spirito di gelosia si impadronisca del marito e questi sia divenuto geloso della moglie; egli farà comparire sua moglie davanti al Signore e il sacerdote le applicherà questa legge integralmente.</p>
<p class="C5 V31">Il marito sarà immune da colpa, ma la donna porterà la propria colpa”». </p>
<p class="C6 V1">Il Signore parlò a Mosè e disse: </p>
<p class="C6 V2">«Parla agli Israeliti dicendo loro: “Quando un uomo o una donna farà un voto speciale, il voto di nazireato, per consacrarsi al Signore,</p>
<p class="C6 V3">si asterrà dal vino e dalle bevande inebrianti, non berrà aceto di vino né aceto di bevanda inebriante, non berrà liquori tratti dall’uva e non mangerà uva, né fresca né secca.</p>
<p class="C6 V4">Per tutto il tempo del suo nazireato non mangerà alcun prodotto della vite, dai chicchi acerbi alle vinacce.</p>
<p class="C6 V5">Per tutto il tempo del suo voto di nazireato il rasoio non passerà sul suo capo; finché non siano compiuti i giorni per i quali si è votato al Signore, sarà sacro: lascerà crescere liberamente la capigliatura del suo capo.</p>
<p class="C6 V6">Per tutto il tempo in cui rimane votato al Signore, non si avvicinerà a un cadavere;</p>
<p class="C6 V7">si trattasse anche di suo padre, di sua madre, di suo fratello e di sua sorella, non si renderà impuro per loro alla loro morte, perché porta sul capo il segno della sua consacrazione a Dio.</p>
<p class="C6 V8">Per tutto il tempo del suo nazireato egli è sacro al Signore.</p>
<p class="C6 V9">Se qualcuno gli muore accanto all’improvviso e rende impuro il suo capo consacrato, nel giorno della sua purificazione si raderà il capo: se lo raderà il settimo giorno;</p>
<p class="C6 V10">l’ottavo giorno porterà due tortore o due piccoli di colomba al sacerdote, all’ingresso della tenda del convegno.</p>
<p class="C6 V11">Il sacerdote ne offrirà uno in sacrificio per il peccato e l’altro in olocausto e compirà il rito espiatorio per lui, per il peccato in cui è incorso a causa di quel morto. In quel giorno stesso, il nazireo consacrerà così il suo capo.</p>
<p class="C6 V12">Consacrerà di nuovo al Signore i giorni del suo nazireato e offrirà un agnello dell’anno come sacrificio per il peccato; i giorni precedenti decadranno, perché il suo nazireato è stato reso impuro.</p>
<p class="C6 V13">Questa è la legge per il nazireo: quando i giorni del suo nazireato saranno compiuti, lo si farà venire all’ingresso della tenda del convegno;</p>
<p class="C6 V14">egli presenterà l’offerta al Signore: un agnello dell’anno, senza difetto, per l’olocausto; una pecora dell’anno, senza difetto, per il sacrificio per il peccato; un ariete senza difetto, come sacrificio di comunione;</p>
<p class="C6 V15">un canestro di pani azzimi di fior di farina, di focacce impastate con olio, di schiacciate senza lievito unte d’olio, insieme con la loro oblazione e le loro libagioni.</p>
<p class="C6 V16">Il sacerdote le offrirà davanti al Signore e compirà il suo sacrificio per il peccato e il suo olocausto;</p>
<p class="C6 V17">offrirà l’ariete come sacrificio di comunione al Signore, oltre al canestro degli azzimi. Il sacerdote offrirà anche l’oblazione e la sua libagione.</p>
<p class="C6 V18">Il nazireo raderà, all’ingresso della tenda del convegno, il suo capo consacrato, prenderà la capigliatura del suo capo consacrato e la metterà sul fuoco che è sotto il sacrificio di comunione.</p>
<p class="C6 V19">Il sacerdote prenderà la spalla dell’ariete, quando sarà cotta, una focaccia non lievitata dal canestro e una schiacciata azzima e le porrà nelle mani del nazireo, dopo che questi avrà rasato la capigliatura consacrata.</p>
<p class="C6 V20">Il sacerdote le presenterà con il rito di elevazione davanti al Signore; è cosa santa che appartiene al sacerdote, insieme con il petto della vittima offerta con il rito di elevazione e la coscia della vittima offerta come tributo. Dopo, il nazireo potrà bere vino.</p>
<p class="C6 V21">Questa è la legge per il nazireo che ha promesso la sua offerta al Signore per il suo nazireato, oltre quello che è in grado di fare in più, secondo il voto che avrà emesso. Così egli farà quanto alla legge del suo nazireato”».</p>
<p class="C6 V22">Il Signore parlò a Mosè e disse:</p>
<p class="C6 V23">«Parla ad Aronne e ai suoi figli dicendo: “Così benedirete gli Israeliti: direte loro:</p>
<p class="C6 V24">Ti benedica il Signore e ti custodisca.</p>
<p class="C6 V25">Il Signore faccia risplendere per te il suo volto e ti faccia grazia.</p>
<p class="C6 V26">Il Signore rivolga a te il suo volto e ti conceda pace”.</p>
<p class="C6 V27">Così porranno il mio nome sugli Israeliti e io li benedirò». </p>
<p class="C7 V1">Nel giorno in cui Mosè ebbe finito di erigere la Dimora e l’ebbe unta e consacrata con tutti i suoi arredi, quando ebbe eretto l’altare e tutti i suoi arredi e li ebbe unti e consacrati,</p>
<p class="C7 V2">i prìncipi di Israele, capi dei loro casati paterni, quelli che erano i prìncipi delle tribù e che avevano presieduto al censimento, presentarono un’offerta.</p>
<p class="C7 V3">Portarono la loro offerta davanti al Signore: sei carri coperti e dodici capi di bestiame grosso, cioè un carro ogni due prìncipi e un bue ciascuno, e li offrirono davanti alla Dimora.</p>
<p class="C7 V4">Il Signore disse a Mosè: </p>
<p class="C7 V5">«Prendili da loro per impiegarli al servizio della tenda del convegno e assegnali ai leviti; a ciascuno secondo il suo servizio».</p>
<p class="C7 V6">Mosè prese dunque i carri e i buoi e li diede ai leviti.</p>
<p class="C7 V7">Diede due carri e quattro buoi ai figli di Gherson, secondo il loro servizio;</p>
<p class="C7 V8">diede quattro carri e otto buoi ai figli di Merarì, secondo il loro servizio, sotto la sorveglianza di Itamàr, figlio del sacerdote Aronne.</p>
<p class="C7 V9">Ma ai figli di Keat non ne diede, perché a loro incombeva il servizio del santuario e dovevano trasportarlo sulle spalle.</p>
<p class="C7 V10">I prìncipi presentarono l’offerta per la dedicazione dell’altare, il giorno in cui esso fu unto; i prìncipi presentarono la loro offerta di fronte all’altare.</p>
<p class="C7 V11">Il Signore disse a Mosè: «Offriranno la loro offerta per la dedicazione dell’altare, un principe al giorno».</p>
<p class="C7 V12">Presentò l’offerta il primo giorno Nacson, figlio di Amminadàb, della tribù di Giuda;</p>
<p class="C7 V13">la sua offerta fu un piatto d’argento del peso di centotrenta sicli, un vassoio d’argento di settanta sicli, conformi al siclo del santuario, tutti e due pieni di fior di farina impastata con olio, per l’oblazione,</p>
<p class="C7 V14">una coppa d’oro di dieci sicli piena d’incenso,</p>
<p class="C7 V15">un giovenco, un ariete, un agnello di un anno per l’olocausto,</p>
<p class="C7 V16">un capro per il sacrificio per il peccato,</p>
<p class="C7 V17">e per il sacrificio di comunione due bovini, cinque arieti, cinque capri, cinque agnelli di un anno. Tale fu l’offerta di Nacson, figlio di Amminadàb.</p>
<p class="C7 V18">Il secondo giorno, Netanèl, figlio di Suar, principe di Ìssacar, fece l’offerta.</p>
<p class="C7 V19">Offrì un piatto d’argento del peso di centotrenta sicli, un vassoio d’argento di settanta sicli, conformi al siclo del santuario, tutti e due pieni di fior di farina impastata con olio, per l’oblazione,</p>
<p class="C7 V20">una coppa d’oro di dieci sicli piena d’incenso,</p>
<p class="C7 V21">un giovenco, un ariete, un agnello di un anno per l’olocausto,</p>
<p class="C7 V22">un capro per il sacrificio per il peccato,</p>
<p class="C7 V23">e per il sacrificio di comunione due bovini, cinque arieti, cinque capri, cinque agnelli di un anno. Tale fu l’offerta di Netanèl, figlio di Suar.</p>
<p class="C7 V24">Il terzo giorno fu Eliàb, figlio di Chelon, principe dei figli di Zàbulon.</p>
<p class="C7 V25">La sua offerta fu un piatto d’argento del peso di centotrenta sicli, un vassoio d’argento di settanta sicli, conformi al siclo del santuario, tutti e due pieni di fior di farina impastata con olio, per l’oblazione,</p>
<p class="C7 V26">una coppa d’oro di dieci sicli piena d’incenso,</p>
<p class="C7 V27">un giovenco, un ariete, un agnello di un anno per l’olocausto,</p>
<p class="C7 V28">un capro per il sacrificio per il peccato,</p>
<p class="C7 V29">e per il sacrificio di comunione due bovini, cinque arieti, cinque capri, cinque agnelli di un anno. Tale fu l’offerta di Eliàb, figlio di Chelon.</p>
<p class="C7 V30">Il quarto giorno fu Elisùr, figlio di Sedeùr, principe dei figli di Ruben.</p>
<p class="C7 V31">La sua offerta fu un piatto d’argento del peso di centotrenta sicli, un vassoio d’argento di settanta sicli, conformi al siclo del santuario, tutti e due pieni di fior di farina impastata con olio, per l’oblazione,</p>
<p class="C7 V32">una coppa d’oro di dieci sicli piena d’incenso,</p>
<p class="C7 V33">un giovenco, un ariete, un agnello di un anno per l’olocausto,</p>
<p class="C7 V34">un capro per il sacrificio per il peccato,</p>
<p class="C7 V35">e per il sacrificio di comunione due bovini, cinque arieti, cinque capri, cinque agnelli di un anno. Tale fu l’offerta di Elisùr, figlio di Sedeùr.</p>
<p class="C7 V36">Il quinto giorno fu Selumièl, figlio di Surisaddài, principe dei figli di Simeone.</p>
<p class="C7 V37">La sua offerta fu un piatto d’argento del peso di centotrenta sicli, un vassoio d’argento di settanta sicli, conformi al siclo del santuario, tutti e due pieni di fior di farina impastata con olio, per l’oblazione,</p>
<p class="C7 V38">una coppa d’oro di dieci sicli piena d’incenso,</p>
<p class="C7 V39">un giovenco, un ariete, un agnello di un anno per l’olocausto,</p>
<p class="C7 V40">un capro per il sacrificio per il peccato,</p>
<p class="C7 V41">e per il sacrificio di comunione due bovini, cinque arieti, cinque capri, cinque agnelli di un anno. Tale fu l’offerta di Selumièl, figlio di Surisaddài.</p>
<p class="C7 V42">Il sesto giorno fu Eliasàf, figlio di Deuèl, principe dei figli di Gad.</p>
<p class="C7 V43">La sua offerta fu un piatto d’argento del peso di centotrenta sicli, un vassoio d’argento di settanta sicli, conformi al siclo del santuario, tutti e due pieni di fior di farina impastata con olio, per l’oblazione,</p>
<p class="C7 V44">una coppa d’oro di dieci sicli piena d’incenso,</p>
<p class="C7 V45">un giovenco, un ariete, un agnello di un anno per l’olocausto,</p>
<p class="C7 V46">un capro per il sacrificio per il peccato,</p>
<p class="C7 V47">e per il sacrificio di comunione due bovini, cinque arieti, cinque capri, cinque agnelli di un anno. Tale fu l’offerta di Eliasàf, figlio di Deuèl.</p>
<p class="C7 V48">Il settimo giorno fu Elisamà, figlio di Ammiùd, principe dei figli di Èfraim.</p>
<p class="C7 V49">La sua offerta fu un piatto d’argento del peso di centotrenta sicli, un vassoio d’argento del peso di settanta sicli, conformi al siclo del santuario, tutti e due pieni di fior di farina impastata con olio, per l’oblazione,</p>
<p class="C7 V50">una coppa d’oro di dieci sicli piena d’incenso,</p>
<p class="C7 V51">un giovenco, un ariete, un agnello di un anno per l’olocausto,</p>
<p class="C7 V52">un capro per il sacrificio per il peccato,</p>
<p class="C7 V53">e per il sacrificio di comunione due bovini, cinque arieti, cinque capri, cinque agnelli di un anno. Tale fu l’offerta di Elisamà, figlio di Ammiùd.</p>
<p class="C7 V54">L’ottavo giorno fu Gamlièl, figlio di Pedasùr, principe dei figli di Manasse.</p>
<p class="C7 V55">La sua offerta fu un piatto d’argento del peso di centotrenta sicli, un vassoio d’argento di settanta sicli, conformi al siclo del santuario, tutti e due pieni di fior di farina impastata con olio, per l’oblazione,</p>
<p class="C7 V56">una coppa d’oro di dieci sicli piena d’incenso,</p>
<p class="C7 V57">un giovenco, un ariete, un agnello di un anno per l’olocausto,</p>
<p class="C7 V58">un capro per il sacrificio per il peccato,</p>
<p class="C7 V59">e per il sacrificio di comunione due bovini, cinque arieti, cinque capri, cinque agnelli di un anno. Tale fu l’offerta di Gamlièl, figlio di Pedasùr.</p>
<p class="C7 V60">Il nono giorno fu Abidàn, figlio di Ghideonì, principe dei figli di Beniamino.</p>
<p class="C7 V61">La sua offerta fu un piatto d’argento del peso di centotrenta sicli, un vassoio d’argento di settanta sicli, conformi al siclo del santuario, tutti e due pieni di fior di farina impastata con olio, per l’oblazione,</p>
<p class="C7 V62">una coppa d’oro di dieci sicli piena d’incenso,</p>
<p class="C7 V63">un giovenco, un ariete, un agnello di un anno per l’olocausto,</p>
<p class="C7 V64">un capro per il sacrificio per il peccato,</p>
<p class="C7 V65">e per il sacrificio di comunione due bovini, cinque arieti, cinque capri, cinque agnelli di un anno. Tale fu l’offerta di Abidàn, figlio di Ghideonì.</p>
<p class="C7 V66">Il decimo giorno fu Achièzer, figlio di Ammisaddài, principe dei figli di Dan.</p>
<p class="C7 V67">La sua offerta fu un piatto d’argento del peso di centotrenta sicli, un vassoio d’argento di settanta sicli, conformi al siclo del santuario, tutti e due pieni di fior di farina impastata con olio, per l’oblazione,</p>
<p class="C7 V68">una coppa d’oro di dieci sicli piena d’incenso,</p>
<p class="C7 V69">un giovenco, un ariete, un agnello di un anno per l’olocausto,</p>
<p class="C7 V70">un capro per il sacrificio per il peccato,</p>
<p class="C7 V71">e per il sacrificio di comunione due bovini, cinque arieti, cinque capri, cinque agnelli di un anno. Tale fu l’offerta di Achièzer, figlio di Ammisaddài.</p>
<p class="C7 V72">L’undicesimo giorno fu Paghièl, figlio di Ocran, principe dei figli di Aser.</p>
<p class="C7 V73">La sua offerta fu un piatto d’argento del peso di centotrenta sicli, un vassoio d’argento di settanta sicli, conformi al siclo del santuario, tutti e due pieni di fior di farina impastata con olio, per l’oblazione,</p>
<p class="C7 V74">una coppa d’oro di dieci sicli piena d’incenso,</p>
<p class="C7 V75">un giovenco, un ariete, un agnello di un anno per l’olocausto,</p>
<p class="C7 V76">un capro per il sacrificio per il peccato,</p>
<p class="C7 V77">e per il sacrificio di comunione due bovini, cinque arieti, cinque capri, cinque agnelli di un anno. Tale fu l’offerta di Paghièl, figlio di Ocran.</p>
<p class="C7 V78">Il dodicesimo giorno fu Achirà, figlio di Enan, principe dei figli di Nèftali.</p>
<p class="C7 V79">La sua offerta fu un piatto d’argento del peso di centotrenta sicli, un vassoio d’argento di settanta sicli, conformi al siclo del santuario, tutti e due pieni di fior di farina impastata con olio, per l’oblazione,</p>
<p class="C7 V80">una coppa d’oro di dieci sicli piena d’incenso,</p>
<p class="C7 V81">un giovenco, un ariete, un agnello di un anno per l’olocausto,</p>
<p class="C7 V82">un capro per il sacrificio per il peccato,</p>
<p class="C7 V83">e per il sacrificio di comunione due bovini, cinque arieti, cinque capri, cinque agnelli di un anno. Tale fu l’offerta di Achirà, figlio di Enan.</p>
<p class="C7 V84">Questi furono i doni per la dedicazione dell’altare da parte dei capi d’Israele, il giorno in cui esso fu unto: dodici piatti d’argento, dodici vassoi d’argento, dodici coppe d’oro;</p>
<p class="C7 V85">ogni piatto d’argento era di centotrenta sicli e ogni vassoio di settanta. Totale dell’argento dei vasi: duemilaquattrocento sicli, conformi al siclo del santuario;</p>
<p class="C7 V86">dodici coppe d’oro piene d’incenso, a dieci sicli per coppa, conformi al siclo del santuario. Totale dell’oro delle coppe: centoventi sicli.</p>
<p class="C7 V87">Totale del bestiame per l’olocausto: dodici giovenchi, dodici arieti, dodici agnelli di un anno con la loro oblazione, e dodici capri per il sacrificio per il peccato.</p>
<p class="C7 V88">Totale del bestiame per il sacrificio di comunione: ventiquattro giovenchi, sessanta arieti, sessanta capri, sessanta agnelli di un anno. Questa fu la dedicazione dell’altare, dopo che esso fu unto.</p>
<p class="C7 V89">Quando Mosè entrava nella tenda del convegno per parlare con il Signore, udiva la voce che gli parlava dall’alto del propiziatorio che è sopra l’arca della Testimonianza, fra i due cherubini. Ed egli parlava a lui. </p>
<p class="C8 V1">Il Signore parlò a Mosè e disse: </p>
<p class="C8 V2">«Parla ad Aronne dicendogli: “Quando collocherai le lampade, le sette lampade dovranno far luce verso la parte anteriore del candelabro”».</p>
<p class="C8 V3">Aronne fece così: collocò le lampade in modo che facessero luce verso la parte anteriore del candelabro, come il Signore aveva ordinato a Mosè.</p>
<p class="C8 V4">E questa era la struttura del candelabro: era d’oro lavorato a martello, dal suo fusto alle sue corolle era un solo lavoro a martello. Mosè aveva fatto il candelabro secondo la visione che il Signore gli aveva mostrato.</p>
<p class="C8 V5">Il Signore parlò a Mosè e disse: </p>
<p class="C8 V6">«Prendi i leviti tra gli Israeliti e purificali.</p>
<p class="C8 V7">Per purificarli farai così: li aspergerai con l’acqua lustrale; faranno passare il rasoio su tutto il loro corpo, laveranno le loro vesti e si purificheranno.</p>
<p class="C8 V8">Poi prenderanno un giovenco e la sua oblazione di fior di farina impastata con olio, e tu prenderai un secondo giovenco per il sacrificio per il peccato.</p>
<p class="C8 V9">Farai avvicinare i leviti dinanzi alla tenda del convegno e convocherai tutta la comunità degli Israeliti.</p>
<p class="C8 V10">Farai avvicinare i leviti davanti al Signore e gli Israeliti porranno le mani sui leviti;</p>
<p class="C8 V11">Aronne presenterà i leviti con il rito di elevazione davanti al Signore da parte degli Israeliti, ed essi svolgeranno il servizio del Signore.</p>
<p class="C8 V12">Poi i leviti porranno le mani sulla testa dei giovenchi, e tu ne offrirai uno in sacrificio per il peccato e l’altro in olocausto al Signore, per compiere il rito espiatorio per i leviti.</p>
<p class="C8 V13">Farai stare i leviti davanti ad Aronne e davanti ai suoi figli e li presenterai con il rito di elevazione in onore del Signore.</p>
<p class="C8 V14">Così separerai i leviti dagli Israeliti e i leviti saranno miei.</p>
<p class="C8 V15">Dopo di che, quando li avrai purificati e presentati con il rito di elevazione, i leviti entreranno in servizio nella tenda del convegno.</p>
<p class="C8 V16">Essi infatti sono doni dati a me tra gli Israeliti, io li ho presi per me al posto di quanti nascono per primi dalla madre, al posto di ogni primogenito di tutti gli Israeliti.</p>
<p class="C8 V17">Poiché mio è ogni primogenito fra gli Israeliti, sia degli uomini sia del bestiame: io me li sono consacrati il giorno in cui percossi tutti i primogeniti in terra d’Egitto.</p>
<p class="C8 V18">Ho scelto i leviti al posto di ogni primogenito fra gli Israeliti.</p>
<p class="C8 V19">Ho dato i leviti in dono ad Aronne e ai suoi figli tra gli Israeliti, perché svolgano il servizio degli Israeliti nella tenda del convegno e perché compiano il rito espiatorio per gli Israeliti, e non vi sia flagello per gli Israeliti, quando gli Israeliti si accosteranno al santuario».</p>
<p class="C8 V20">Così fecero Mosè, Aronne e tutta la comunità degli Israeliti per i leviti; gli Israeliti fecero per i leviti quanto il Signore aveva ordinato a Mosè a loro riguardo.</p>
<p class="C8 V21">I leviti si purificarono e lavarono le loro vesti. Aronne li presentò con il rito di elevazione davanti al Signore e compì il rito espiatorio per loro, per purificarli.</p>
<p class="C8 V22">Dopo questo, i leviti entrarono in servizio nella tenda del convegno, alla presenza di Aronne e dei suoi figli. Come il Signore aveva ordinato a Mosè riguardo ai leviti, così fecero per loro.</p>
<p class="C8 V23">Il Signore parlò a Mosè e disse:</p>
<p class="C8 V24">«Questo riguarda i leviti: da venticinque anni in su il levita entrerà a far parte della schiera al servizio della tenda del convegno,</p>
<p class="C8 V25">e a cinquant’anni si ritirerà dalla schiera del suo servizio: non presterà più servizio.</p>
<p class="C8 V26">Assisterà i suoi fratelli nella tenda del convegno, sorvegliando ciò che è affidato alla loro custodia, ma non presterà servizio. Così farai per i leviti, per quel che riguarda il loro incarico». </p>
<p class="C9 V1">Il Signore parlò a Mosè nel deserto del Sinai, il secondo anno dalla loro uscita dalla terra d’Egitto, nel primo mese, e disse: </p>
<p class="C9 V2">«Gli Israeliti celebreranno la Pasqua nel tempo stabilito.</p>
<p class="C9 V3">La celebrerete nel tempo stabilito, il giorno quattordici di questo mese tra le due sere; la celebrerete secondo tutte le leggi e secondo tutte le prescrizioni».</p>
<p class="C9 V4">Mosè parlò agli Israeliti perché celebrassero la Pasqua.</p>
<p class="C9 V5">Essi celebrarono la Pasqua il giorno quattordici del primo mese tra le due sere, nel deserto del Sinai. Secondo quanto il Signore aveva ordinato a Mosè, così fecero gli Israeliti.</p>
<p class="C9 V6">Ma vi erano degli uomini che erano impuri a causa del cadavere di un uomo e non potevano celebrare la Pasqua in quel giorno. Si presentarono in quello stesso giorno davanti a Mosè e davanti ad Aronne;</p>
<p class="C9 V7">quegli uomini gli dissero: «Noi siamo impuri per il cadavere di un uomo: perché ci dev’essere impedito di presentare l’offerta del Signore, al tempo stabilito, in mezzo agli Israeliti?».</p>
<p class="C9 V8">Mosè rispose loro: «Aspettate e sentirò quello che il Signore ordinerà a vostro riguardo».</p>
<p class="C9 V9">Il Signore parlò a Mosè e disse:</p>
<p class="C9 V10">«Parla agli Israeliti dicendo loro: “Chiunque di voi o dei vostri discendenti sia impuro per il contatto con un cadavere o sia lontano in viaggio, potrà celebrare la Pasqua in onore del Signore.</p>
<p class="C9 V11">La celebreranno nel secondo mese, il giorno quattordici tra le due sere; la mangeranno con pane azzimo e con erbe amare.</p>
<p class="C9 V12">Non ne serberanno alcun resto fino al mattino e non ne spezzeranno alcun osso. La celebreranno seguendo fedelmente la legge della Pasqua.</p>
<p class="C9 V13">Però l’uomo che sia puro e non sia in viaggio, ma ometta di fare la Pasqua, quella persona sarà eliminata dal suo popolo, perché non ha presentato l’offerta al Signore nel tempo stabilito: quell’uomo porterà il suo peccato.</p>
<p class="C9 V14">Se uno straniero che dimora tra voi celebrerà la Pasqua per il Signore, lo farà secondo la legge della Pasqua e secondo quanto è stabilito per essa. Vi sarà un’unica legge per voi, per lo straniero e per il nativo della terra”».</p>
<p class="C9 V15">Nel giorno in cui la Dimora fu eretta, la nube coprì la Dimora, dalla parte della tenda della Testimonianza; alla sera ci fu sulla Dimora come un’apparizione di fuoco fino alla mattina.</p>
<p class="C9 V16">Così avveniva sempre: la nube la copriva e di notte aveva l’aspetto del fuoco.</p>
<p class="C9 V17">Tutte le volte che la nube si alzava sopra la tenda, subito gli Israeliti si mettevano in cammino, e nel luogo dove la nube si posava, là gli Israeliti si accampavano.</p>
<p class="C9 V18">Sull’ordine del Signore gli Israeliti si mettevano in cammino e sull’ordine del Signore si accampavano. Tutti i giorni in cui la nube restava sulla Dimora essi rimanevano accampati.</p>
<p class="C9 V19">Quando la nube rimaneva per molti giorni sulla Dimora, gli Israeliti osservavano la prescrizione del Signore e non partivano.</p>
<p class="C9 V20">Avveniva che la nube rimanesse pochi giorni sulla Dimora: essi all’ordine del Signore rimanevano accampati e all’ordine del Signore levavano le tende.</p>
<p class="C9 V21">E avveniva che, se la nube si fermava dalla sera alla mattina e si alzava la mattina, subito riprendevano il cammino; o se dopo un giorno e una notte la nube si alzava, allora levavano le tende.</p>
<p class="C9 V22">O se la nube rimaneva ferma sulla Dimora due giorni o un mese o un anno, gli Israeliti rimanevano accampati e non partivano; ma quando si alzava, levavano le tende.</p>
<p class="C9 V23">All’ordine del Signore si accampavano e all’ordine del Signore levavano le tende, e osservavano le prescrizioni del Signore, secondo l’ordine dato dal Signore per mezzo di Mosè. </p>
<p class="C10 V1">Il Signore parlò a Mosè e disse: </p>
<p class="C10 V2">«Fatti due trombe d’argento; le farai d’argento lavorato a martello e ti serviranno per convocare la comunità e per far muovere gli accampamenti.</p>
<p class="C10 V3">Quando si suonerà con esse, tutta la comunità si radunerà presso di te all’ingresso della tenda del convegno.</p>
<p class="C10 V4">Al suono di una tromba sola, si raduneranno presso di te i prìncipi, capi delle migliaia d’Israele.</p>
<p class="C10 V5">Quando le suonerete a squillo disteso, gli accampamenti che sono a levante si metteranno in cammino.</p>
<p class="C10 V6">Quando le suonerete a squillo disteso una seconda volta, si metteranno in cammino gli accampamenti posti a mezzogiorno. A squillo disteso si suonerà per i loro spostamenti.</p>
<p class="C10 V7">Per radunare l’assemblea, suonerete, ma non con squillo disteso.</p>
<p class="C10 V8">I sacerdoti figli di Aronne suoneranno le trombe; sarà per voi un rito perenne di generazione in generazione.</p>
<p class="C10 V9">Quando nella vostra terra entrerete in guerra contro l’avversario che vi attaccherà, suonerete le trombe a squillo disteso e sarete ricordati davanti al Signore, vostro Dio, e sarete salvati dai vostri nemici.</p>
<p class="C10 V10">Nel vostro giorno di gioia, nelle vostre solennità e al principio dei vostri mesi, suonerete le trombe durante i vostri olocausti e i vostri sacrifici di comunione. Esse saranno per voi un richiamo davanti al vostro Dio. Io sono il Signore, vostro Dio».</p>
<p class="C10 V11">Il secondo anno, il secondo mese, il venti del mese, la nube si alzò da sopra la Dimora della Testimonianza.</p>
<p class="C10 V12">Gli Israeliti si mossero, secondo il loro ordine di spostamento, dal deserto del Sinai. La nube si fermò nel deserto di Paran.</p>
<p class="C10 V13">Così si misero in cammino la prima volta, secondo l’ordine del Signore, dato per mezzo di Mosè.</p>
<p class="C10 V14">Per prima si mosse l’insegna dell’accampamento dei figli di Giuda, suddivisi secondo le loro schiere. Nacson, figlio di Amminadàb, comandava la schiera di Giuda.</p>
<p class="C10 V15">Netanèl, figlio di Suar, comandava la schiera della tribù dei figli di Ìssacar.</p>
<p class="C10 V16">Eliàb, figlio di Chelon, comandava la schiera della tribù dei figli di Zàbulon.</p>
<p class="C10 V17">La Dimora fu smontata e si mossero i figli di Gherson e i figli di Merarì, portatori della Dimora.</p>
<p class="C10 V18">Poi si mosse l’insegna dell’accampamento di Ruben, secondo le sue schiere. Elisùr, figlio di Sedeùr, comandava la schiera di Ruben.</p>
<p class="C10 V19">Selumièl, figlio di Surisaddài, comandava la schiera della tribù dei figli di Simeone.</p>
<p class="C10 V20">Eliasàf, figlio di Deuèl, comandava la schiera della tribù dei figli di Gad.</p>
<p class="C10 V21">Poi si mossero i Keatiti, portatori del santuario; la Dimora veniva eretta al loro arrivo.</p>
<p class="C10 V22">Poi si mosse l’insegna dell’accampamento dei figli di Èfraim, suddivisi secondo le sue schiere. Elisamà, figlio di Ammiùd, comandava la schiera di Èfraim.</p>
<p class="C10 V23">Gamlièl, figlio di Pedasùr, comandava la schiera della tribù dei figli di Manasse.</p>
<p class="C10 V24">Abidàn, figlio di Ghideonì, comandava la schiera della tribù dei figli di Beniamino.</p>
<p class="C10 V25">Poi si mosse l’insegna dell’accampamento dei figli di Dan, retroguardia di tutti gli accampamenti, suddivisi secondo le loro schiere. Achièzer, figlio di Ammisaddài, comandava la schiera di Dan.</p>
<p class="C10 V26">Paghièl, figlio di Ocran, comandava la schiera della tribù dei figli di Aser,</p>
<p class="C10 V27">e Achirà, figlio di Enan, comandava la schiera della tribù dei figli di Nèftali.</p>
<p class="C10 V28">Questo era l’ordine degli spostamenti degli Israeliti, secondo le loro schiere, quando levarono le tende.</p>
<p class="C10 V29">Mosè disse a Obab, figlio di Reuèl il Madianita, suocero di Mosè: «Noi stiamo per partire verso il luogo del quale il Signore ha detto: “Lo darò a voi in possesso”. Vieni con noi e ti faremo del bene, perché il Signore ha promesso del bene a Israele».</p>
<p class="C10 V30">Ma egli replicò: «Io non verrò; anzi tornerò alla mia terra e alla mia parentela». Mosè rispose:</p>
<p class="C10 V31">«Non ci abbandonare, ti prego, poiché tu conosci i luoghi dove accamparci nel deserto e sarai per noi come gli occhi.</p>
<p class="C10 V32">Se vieni con noi, tutto il bene che il Signore farà a noi, noi lo faremo a te».</p>
<p class="C10 V33">Così partirono dal monte del Signore e fecero tre giornate di cammino; l’arca dell’alleanza del Signore si muoveva davanti a loro durante le tre giornate di cammino, per cercare loro un luogo di sosta.</p>
<p class="C10 V34">La nube del Signore era sopra di loro durante il giorno, quando partivano dall’accampamento.</p>
<p class="C10 V35">Quando l’arca partiva, Mosè diceva: «Sorgi, Signore, e siano dispersi i tuoi nemici e fuggano davanti a te coloro che ti odiano».</p>
<p class="C10 V36">Quando sostava, diceva: «Torna, Signore, alle miriadi di migliaia d’Israele». </p>
<p class="C11 V1">Ora il popolo cominciò a lamentarsi aspramente agli orecchi del Signore. Li udì il Signore e la sua ira si accese: il fuoco del Signore divampò in mezzo a loro e divorò un’estremità dell’accampamento.</p>
<p class="C11 V2">Il popolo gridò a Mosè; Mosè pregò il Signore e il fuoco si spense.</p>
<p class="C11 V3">Quel luogo fu chiamato Taberà, perché il fuoco del Signore era divampato fra loro.</p>
<p class="C11 V4">La gente raccogliticcia, in mezzo a loro, fu presa da grande bramosia, e anche gli Israeliti ripresero a piangere e dissero: «Chi ci darà carne da mangiare?</p>
<p class="C11 V5">Ci ricordiamo dei pesci che mangiavamo in Egitto gratuitamente, dei cetrioli, dei cocomeri, dei porri, delle cipolle e dell’aglio.</p>
<p class="C11 V6">Ora la nostra gola inaridisce; non c’è più nulla, i nostri occhi non vedono altro che questa manna».</p>
<p class="C11 V7">La manna era come il seme di coriandolo e aveva l’aspetto della resina odorosa.</p>
<p class="C11 V8">Il popolo andava attorno a raccoglierla, poi la riduceva in farina con la macina o la pestava nel mortaio, la faceva cuocere nelle pentole o ne faceva focacce; aveva il sapore di pasta con l’olio.</p>
<p class="C11 V9">Quando di notte cadeva la rugiada sull’accampamento, cadeva anche la manna.</p>
<p class="C11 V10">Mosè udì il popolo che piangeva in tutte le famiglie, ognuno all’ingresso della propria tenda; l’ira del Signore si accese e la cosa dispiacque agli occhi di Mosè.</p>
<p class="C11 V11">Mosè disse al Signore: «Perché hai fatto del male al tuo servo? Perché non ho trovato grazia ai tuoi occhi, al punto di impormi il peso di tutto questo popolo?</p>
<p class="C11 V12">L’ho forse concepito io tutto questo popolo? O l’ho forse messo al mondo io perché tu mi dica: “Portalo in grembo”, come la nutrice porta il lattante, fino al suolo che tu hai promesso con giuramento ai suoi padri?</p>
<p class="C11 V13">Da dove prenderò la carne da dare a tutto questo popolo? Essi infatti si lamentano dietro a me, dicendo: “Dacci da mangiare carne!”.</p>
<p class="C11 V14">Non posso io da solo portare il peso di tutto questo popolo; è troppo pesante per me.</p>
<p class="C11 V15">Se mi devi trattare così, fammi morire piuttosto, fammi morire, se ho trovato grazia ai tuoi occhi; che io non veda più la mia sventura!».</p>
<p class="C11 V16">Il Signore disse a Mosè: «Radunami settanta uomini tra gli anziani d’Israele, conosciuti da te come anziani del popolo e come loro scribi, conducili alla tenda del convegno; vi si presentino con te.</p>
<p class="C11 V17">Io scenderò e lì parlerò con te; toglierò dello spirito che è su di te e lo porrò su di loro, e porteranno insieme a te il carico del popolo e tu non lo porterai più da solo.</p>
<p class="C11 V18">Dirai al popolo: “Santificatevi per domani e mangerete carne, perché avete pianto agli orecchi del Signore, dicendo: Chi ci darà da mangiare carne? Stavamo così bene in Egitto! Ebbene, il Signore vi darà carne e voi ne mangerete.</p>
<p class="C11 V19">Ne mangerete non per un giorno, non per due giorni, non per cinque giorni, non per dieci giorni, non per venti giorni,</p>
<p class="C11 V20">ma per un mese intero, finché vi esca dalle narici e vi venga a nausea, perché avete respinto il Signore che è in mezzo a voi e avete pianto davanti a lui, dicendo: Perché siamo usciti dall’Egitto?”».</p>
<p class="C11 V21">Mosè disse: «Questo popolo, in mezzo al quale mi trovo, conta seicentomila adulti e tu dici: “Io darò loro la carne e ne mangeranno per un mese intero!”.</p>
<p class="C11 V22">Si sgozzeranno per loro greggi e armenti in modo che ne abbiano abbastanza? O si raduneranno per loro tutti i pesci del mare, in modo che ne abbiano abbastanza?».</p>
<p class="C11 V23">Il Signore rispose a Mosè: «Il braccio del Signore è forse raccorciato? Ora vedrai se ti accadrà o no quello che ti ho detto».</p>
<p class="C11 V24">Mosè dunque uscì e riferì al popolo le parole del Signore; radunò settanta uomini tra gli anziani del popolo e li fece stare intorno alla tenda.</p>
<p class="C11 V25">Allora il Signore scese nella nube e gli parlò: tolse parte dello spirito che era su di lui e lo pose sopra i settanta uomini anziani; quando lo spirito si fu posato su di loro, quelli profetizzarono, ma non lo fecero più in seguito.</p>
<p class="C11 V26">Ma erano rimasti due uomini nell’accampamento, uno chiamato Eldad e l’altro Medad. E lo spirito si posò su di loro; erano fra gli iscritti, ma non erano usciti per andare alla tenda. Si misero a profetizzare nell’accampamento.</p>
<p class="C11 V27">Un giovane corse ad annunciarlo a Mosè e disse: «Eldad e Medad profetizzano nell’accampamento».</p>
<p class="C11 V28">Giosuè, figlio di Nun, servitore di Mosè fin dalla sua adolescenza, prese la parola e disse: «Mosè, mio signore, impediscili!».</p>
<p class="C11 V29">Ma Mosè gli disse: «Sei tu geloso per me? Fossero tutti profeti nel popolo del Signore e volesse il Signore porre su di loro il suo spirito!».</p>
<p class="C11 V30">E Mosè si ritirò nell’accampamento, insieme con gli anziani d’Israele.</p>
<p class="C11 V31">Un vento si alzò per volere del Signore e portò quaglie dal mare e le fece cadere sull’accampamento, per la lunghezza di circa una giornata di cammino da un lato e una giornata di cammino dall’altro, intorno all’accampamento, e a un’altezza di circa due cubiti sulla superficie del suolo.</p>
<p class="C11 V32">Il popolo si alzò e tutto quel giorno e tutta la notte e tutto il giorno dopo raccolse le quaglie. Chi ne raccolse meno ne ebbe dieci homer; le distesero per loro intorno all’accampamento.</p>
<p class="C11 V33">La carne era ancora fra i loro denti e non era ancora stata masticata, quando l’ira del Signore si accese contro il popolo e il Signore percosse il popolo con una gravissima piaga.</p>
<p class="C11 V34">Quel luogo fu chiamato Kibrot-Taavà, perché là seppellirono il popolo che si era abbandonato all’ingordigia.</p>
<p class="C11 V35">Da Kibrot-Taavà il popolo partì per Caseròt e a Caseròt fece sosta. </p>
<p class="C12 V1">Maria e Aronne parlarono contro Mosè, a causa della donna etiope che aveva preso. Infatti aveva sposato una donna etiope.</p>
<p class="C12 V2">Dissero: «Il Signore ha forse parlato soltanto per mezzo di Mosè? Non ha parlato anche per mezzo nostro?». Il Signore udì.</p>
<p class="C12 V3">Ora Mosè era un uomo assai umile, più di qualunque altro sulla faccia della terra.</p>
<p class="C12 V4">Il Signore disse a un tratto a Mosè, ad Aronne e a Maria: «Uscite tutti e tre verso la tenda del convegno». Uscirono tutti e tre.</p>
<p class="C12 V5">Il Signore scese in una colonna di nube, si fermò all’ingresso della tenda e chiamò Aronne e Maria. I due si fecero avanti.</p>
<p class="C12 V6">Il Signore disse: «Ascoltate le mie parole! Se ci sarà un vostro profeta, io, il Signore, in visione a lui mi rivelerò, in sogno parlerò con lui.</p>
<p class="C12 V7">Non così per il mio servo Mosè: egli è l’uomo di fiducia in tutta la mia casa.</p>
<p class="C12 V8">Bocca a bocca parlo con lui, in visione e non per enigmi, ed egli contempla l’immagine del Signore. Perché non avete temuto di parlare contro il mio servo, contro Mosè?».</p>
<p class="C12 V9">L’ira del Signore si accese contro di loro ed egli se ne andò.</p>
<p class="C12 V10">La nube si ritirò di sopra alla tenda ed ecco: Maria era lebbrosa, bianca come la neve. Aronne si volse verso Maria ed ecco: era lebbrosa.</p>
<p class="C12 V11">Aronne disse a Mosè: «Ti prego, mio signore, non addossarci il peccato che abbiamo stoltamente commesso!</p>
<p class="C12 V12">Ella non sia come il bambino nato morto, la cui carne è già mezza consumata quando esce dal seno della madre».</p>
<p class="C12 V13">Mosè gridò al Signore dicendo: «Dio, ti prego, guariscila!».</p>
<p class="C12 V14">Il Signore disse a Mosè: «Se suo padre le avesse sputato in viso, non ne porterebbe lei vergogna per sette giorni? Stia dunque isolata fuori dell’accampamento sette giorni; poi vi sarà riammessa».</p>
<p class="C12 V15">Maria dunque rimase isolata, fuori dell’accampamento, sette giorni; il popolo non riprese il cammino, finché Maria non fu riammessa.</p>
<p class="C12 V16">Poi il popolo partì da Caseròt, e si accampò nel deserto di Paran. </p>
<p class="C13 V1">Il Signore parlò a Mosè e disse: </p>
<p class="C13 V2">«Manda uomini a esplorare la terra di Canaan che sto per dare agli Israeliti. Manderete un uomo per ogni tribù dei suoi padri: tutti siano prìncipi fra loro».</p>
<p class="C13 V3">Mosè li mandò dal deserto di Paran, secondo il comando del Signore; quegli uomini erano tutti capi degli Israeliti.</p>
<p class="C13 V4">Questi erano i loro nomi: per la tribù di Ruben, Sammùa figlio di Zaccur;</p>
<p class="C13 V5">per la tribù di Simeone, Safat figlio di Orì;</p>
<p class="C13 V6">per la tribù di Giuda, Caleb figlio di Iefunnè;</p>
<p class="C13 V7">per la tribù di Ìssacar, Igal figlio di Giuseppe;</p>
<p class="C13 V8">per la tribù di Èfraim, Osea figlio di Nun;</p>
<p class="C13 V9">per la tribù di Beniamino, Paltì figlio di Rafu;</p>
<p class="C13 V10">per la tribù di Zàbulon, Gaddièl figlio di Sodì;</p>
<p class="C13 V11">per la tribù di Giuseppe, cioè per la tribù di Manasse, Gaddì figlio di Susì;</p>
<p class="C13 V12">per la tribù di Dan, Ammièl figlio di Ghemallì;</p>
<p class="C13 V13">per la tribù di Aser, Setur figlio di Michele;</p>
<p class="C13 V14">per la tribù di Nèftali, Nacbì figlio di Vofsì;</p>
<p class="C13 V15">per la tribù di Gad, Gheuèl figlio di Machì.</p>
<p class="C13 V16">Questi sono i nomi degli uomini che Mosè mandò a esplorare la terra. Mosè diede a Osea, figlio di Nun, il nome di Giosuè.</p>
<p class="C13 V17">Mosè dunque li mandò a esplorare la terra di Canaan e disse loro: «Salite attraverso il Negheb; poi salirete alla regione montana</p>
<p class="C13 V18">e osserverete che terra sia, che popolo l’abiti, se forte o debole, se scarso o numeroso;</p>
<p class="C13 V19">come sia la regione che esso abita, se buona o cattiva, e come siano le città dove abita, se siano accampamenti o luoghi fortificati;</p>
<p class="C13 V20">come sia il terreno, se grasso o magro, se vi siano alberi o no. Siate coraggiosi e prendete dei frutti del luogo». Erano i giorni delle primizie dell’uva.</p>
<p class="C13 V21">Salirono dunque ed esplorarono la terra dal deserto di Sin fino a Recob, all’ingresso di Camat.</p>
<p class="C13 V22">Salirono attraverso il Negheb e arrivarono fino a Ebron, dove erano Achimàn, Sesài e Talmài, discendenti di Anak. Ebron era stata edificata sette anni prima di Tanis d’Egitto.</p>
<p class="C13 V23">Giunsero fino alla valle di Escol e là tagliarono un tralcio con un grappolo d’uva, che portarono in due con una stanga, e presero anche melagrane e fichi.</p>
<p class="C13 V24">Quel luogo fu chiamato valle di Escol a causa del grappolo d’uva che gli Israeliti vi avevano tagliato.</p>
<p class="C13 V25">Al termine di quaranta giorni tornarono dall’esplorazione della terra</p>
<p class="C13 V26">e andarono da Mosè e Aronne e da tutta la comunità degli Israeliti nel deserto di Paran, verso Kades; riferirono ogni cosa a loro e a tutta la comunità e mostrarono loro i frutti della terra.</p>
<p class="C13 V27">Raccontarono: «Siamo andati nella terra alla quale tu ci avevi mandato; vi scorrono davvero latte e miele e questi sono i suoi frutti.</p>
<p class="C13 V28">Ma il popolo che abita quella terra è potente, le città sono fortificate e assai grandi e vi abbiamo anche visto i discendenti di Anak.</p>
<p class="C13 V29">Gli Amaleciti abitano la regione del Negheb; gli Ittiti, i Gebusei e gli Amorrei le montagne; i Cananei abitano presso il mare e lungo la riva del Giordano».</p>
<p class="C13 V30">Caleb fece tacere il popolo davanti a Mosè e disse: «Dobbiamo salire e conquistarla, perché certo vi riusciremo».</p>
<p class="C13 V31">Ma gli uomini che vi erano andati con lui dissero: «Non riusciremo ad andare contro questo popolo, perché è più forte di noi».</p>
<p class="C13 V32">E diffusero tra gli Israeliti il discredito sulla terra che avevano esplorato, dicendo: «La terra che abbiamo attraversato per esplorarla è una terra che divora i suoi abitanti; tutto il popolo che vi abbiamo visto è gente di alta statura.</p>
<p class="C13 V33">Vi abbiamo visto i giganti, discendenti di Anak, della razza dei giganti, di fronte ai quali ci sembrava di essere come locuste, e così dovevamo sembrare a loro». </p>
<p class="C14 V1">Allora tutta la comunità alzò la voce e diede in alte grida; quella notte il popolo pianse.</p>
<p class="C14 V2">Tutti gli Israeliti mormorarono contro Mosè e contro Aronne e tutta la comunità disse loro: «Fossimo morti in terra d’Egitto o fossimo morti in questo deserto!</p>
<p class="C14 V3">E perché il Signore ci fa entrare in questa terra per cadere di spada? Le nostre mogli e i nostri bambini saranno preda. Non sarebbe meglio per noi tornare in Egitto?».</p>
<p class="C14 V4">Si dissero l’un l’altro: «Su, diamoci un capo e torniamo in Egitto».</p>
<p class="C14 V5">Allora Mosè e Aronne si prostrarono con la faccia a terra dinanzi a tutta l’assemblea della comunità degli Israeliti.</p>
<p class="C14 V6">Giosuè, figlio di Nun, e Caleb, figlio di Iefunnè, che erano stati tra gli esploratori della terra, si stracciarono le vesti</p>
<p class="C14 V7">e dissero a tutta la comunità degli Israeliti: «La terra che abbiamo attraversato per esplorarla è una terra molto, molto buona.</p>
<p class="C14 V8">Se il Signore ci sarà favorevole, ci introdurrà in quella terra e ce la darà: è una terra dove scorrono latte e miele.</p>
<p class="C14 V9">Soltanto, non vi ribellate al Signore e non abbiate paura del popolo della terra, perché ne faremo un boccone; la loro difesa li ha abbandonati, mentre il Signore è con noi. Non ne abbiate paura».</p>
<p class="C14 V10">Allora tutta la comunità parlò di lapidarli; ma la gloria del Signore apparve sulla tenda del convegno a tutti gli Israeliti.</p>
<p class="C14 V11">Il Signore disse a Mosè: «Fino a quando mi tratterà senza rispetto questo popolo? E fino a quando non crederanno in me, dopo tutti i segni che ho compiuto in mezzo a loro?</p>
<p class="C14 V12">Io lo colpirò con la peste e lo escluderò dall’eredità, ma farò di te una nazione più grande e più potente di lui».</p>
<p class="C14 V13">Mosè disse al Signore: «Gli Egiziani hanno saputo che tu hai fatto uscire di là questo popolo con la tua potenza</p>
<p class="C14 V14">e lo hanno detto agli abitanti di questa terra. Essi hanno udito che tu, Signore, sei in mezzo a questo popolo, che tu, Signore, ti mostri loro faccia a faccia, che la tua nube si ferma sopra di loro e che cammini davanti a loro di giorno in una colonna di nube e di notte in una colonna di fuoco.</p>
<p class="C14 V15">Ora, se fai perire questo popolo come un solo uomo, le nazioni che hanno udito la tua fama, diranno:</p>
<p class="C14 V16">“Siccome il Signore non riusciva a condurre questo popolo nella terra che aveva giurato di dargli, li ha massacrati nel deserto”.</p>
<p class="C14 V17">Ora si mostri grande la potenza del mio Signore, secondo quello che hai detto:</p>
<p class="C14 V18">“Il Signore è lento all’ira e grande nell’amore, perdona la colpa e la ribellione, ma non lascia senza punizione; castiga la colpa dei padri nei figli fino alla terza e alla quarta generazione”.</p>
<p class="C14 V19">Perdona, ti prego, la colpa di questo popolo, secondo la grandezza del tuo amore, così come hai perdonato a questo popolo dall’Egitto fin qui».</p>
<p class="C14 V20">Il Signore disse: «Io perdono come tu hai chiesto;</p>
<p class="C14 V21">ma, come è vero che io vivo e che la gloria del Signore riempirà tutta la terra,</p>
<p class="C14 V22">tutti gli uomini che hanno visto la mia gloria e i segni compiuti da me in Egitto e nel deserto e tuttavia mi hanno messo alla prova già dieci volte e non hanno dato ascolto alla mia voce,</p>
<p class="C14 V23">certo non vedranno la terra che ho giurato di dare ai loro padri, e tutti quelli che mi trattano senza rispetto non la vedranno.</p>
<p class="C14 V24">Ma il mio servo Caleb, che è stato animato da un altro spirito e mi ha seguito fedelmente, io lo introdurrò nella terra dove già è stato; la sua stirpe la possederà.</p>
<p class="C14 V25">Gli Amaleciti e i Cananei abitano nella valle; domani incamminatevi e tornate indietro verso il deserto, in direzione del Mar Rosso».</p>
<p class="C14 V26">Il Signore parlò a Mosè e ad Aronne e disse:</p>
<p class="C14 V27">«Fino a quando sopporterò questa comunità malvagia che mormora contro di me? Ho udito le mormorazioni degli Israeliti contro di me.</p>
<p class="C14 V28">Riferisci loro: “Come è vero che io vivo, oracolo del Signore, così come avete parlato alle mie orecchie io farò a voi!</p>
<p class="C14 V29">I vostri cadaveri cadranno in questo deserto. Nessun censito tra voi, di quanti siete stati registrati dai venti anni in su e avete mormorato contro di me,</p>
<p class="C14 V30">potrà entrare nella terra nella quale ho giurato a mano alzata di farvi abitare, a eccezione di Caleb, figlio di Iefunnè, e di Giosuè, figlio di Nun.</p>
<p class="C14 V31">Proprio i vostri bambini, dei quali avete detto che sarebbero diventati una preda di guerra, quelli ve li farò entrare; essi conosceranno la terra che voi avete rifiutato.</p>
<p class="C14 V32">Quanto a voi, i vostri cadaveri cadranno in questo deserto.</p>
<p class="C14 V33">I vostri figli saranno nomadi nel deserto per quarant’anni e porteranno il peso delle vostre infedeltà, finché i vostri cadaveri siano tutti quanti nel deserto.</p>
<p class="C14 V34">Secondo il numero dei giorni che avete impiegato per esplorare la terra, quaranta giorni, per ogni giorno un anno, porterete le vostre colpe per quarant’anni e saprete che cosa comporta ribellarsi a me”.</p>
<p class="C14 V35">Io, il Signore, ho parlato. Così agirò con tutta questa comunità malvagia, con coloro che si sono coalizzati contro di me: in questo deserto saranno annientati e qui moriranno».</p>
<p class="C14 V36">Gli uomini che Mosè aveva mandato a esplorare la terra e che, tornati, avevano fatto mormorare tutta la comunità contro di lui, diffondendo il discredito sulla terra,</p>
<p class="C14 V37">quegli uomini che avevano propagato cattive voci su quella terra morirono per un flagello, davanti al Signore.</p>
<p class="C14 V38">Di quegli uomini che erano andati a esplorare la terra sopravvissero Giosuè, figlio di Nun, e Caleb, figlio di Iefunnè.</p>
<p class="C14 V39">Mosè riferì quelle parole a tutti gli Israeliti e il popolo ne fu molto afflitto.</p>
<p class="C14 V40">Si alzarono di buon mattino per salire sulla cima del monte, dicendo: «Eccoci pronti a salire verso il luogo a proposito del quale il Signore ha detto che noi abbiamo peccato».</p>
<p class="C14 V41">Ma Mosè disse: «Perché trasgredite l’ordine del Signore? La cosa non vi riuscirà.</p>
<p class="C14 V42">Non salite, perché il Signore non è in mezzo a voi; altrimenti sarete sconfitti dai vostri nemici!</p>
<p class="C14 V43">Infatti di fronte a voi stanno gli Amaleciti e i Cananei e voi cadrete di spada, perché avete abbandonato il Signore e il Signore non sarà con voi».</p>
<p class="C14 V44">Si ostinarono a salire verso la cima del monte, ma l’arca dell’alleanza del Signore e Mosè non si mossero dall’accampamento.</p>
<p class="C14 V45">Allora gli Amaleciti e i Cananei che abitavano su quel monte discesero e li percossero e li fecero a pezzi fino a Corma. </p>
<p class="C15 V1">Il Signore parlò a Mosè e disse: </p>
<p class="C15 V2">«Parla agli Israeliti dicendo loro: “Quando sarete entrati nella terra che dovrete abitare e che io sto per darvi,</p>
<p class="C15 V3">e offrirete al Signore un sacrificio consumato dal fuoco, olocausto o sacrificio, per soddisfare un voto o per un’offerta spontanea o nelle vostre solennità, per offrire un profumo gradito al Signore con il vostro bestiame grosso o minuto,</p>
<p class="C15 V4">colui che presenterà l’offerta al Signore offrirà in oblazione un decimo di efa di fior di farina, impastata con un quarto di hin di olio,</p>
<p class="C15 V5">e vino come libagione, un quarto di hin: lo aggiungerai all’olocausto o al sacrificio, per ogni agnello.</p>
<p class="C15 V6">Se è per un ariete, offrirai in oblazione due decimi di efa di fior di farina, impastata con un terzo di hin di olio,</p>
<p class="C15 V7">e vino in libagione, un terzo di hin: l’offrirai come profumo gradito al Signore.</p>
<p class="C15 V8">Se offri un giovenco in olocausto o in sacrificio per soddisfare un voto o in sacrificio di comunione al Signore,</p>
<p class="C15 V9">oltre al giovenco si offrirà un’oblazione di tre decimi di efa di fior di farina, impastata in mezzo hin di olio,</p>
<p class="C15 V10">e offrirai vino in libagione, un mezzo hin di vino; è un sacrificio consumato dal fuoco, profumo gradito al Signore.</p>
<p class="C15 V11">Così si farà per ogni giovenco, per ogni ariete, per ogni agnello o capretto.</p>
<p class="C15 V12">Secondo il numero degli animali che immolerete, farete così per ciascuna vittima.</p>
<p class="C15 V13">Quanti sono nativi della terra faranno così, per offrire un sacrificio consumato dal fuoco, profumo gradito al Signore.</p>
<p class="C15 V14">Se uno straniero che dimora da voi, o chiunque abiterà in mezzo a voi, di generazione in generazione, offrirà un sacrificio consumato dal fuoco, profumo gradito al Signore, farà come fate voi.</p>
<p class="C15 V15">Vi sarà una sola legge per l’assemblea, sia per voi sia per lo straniero che dimora in mezzo a voi, una legge perenne, di generazione in generazione; come siete voi, così sarà lo straniero davanti al Signore.</p>
<p class="C15 V16">Ci sarà una stessa legge e una stessa regola per voi e per lo straniero che dimora presso di voi”».</p>
<p class="C15 V17">Il Signore parlò ancora a Mosè dicendo:</p>
<p class="C15 V18">«Parla agli Israeliti e di’ loro: “Quando entrerete nella terra in cui io vi conduco</p>
<p class="C15 V19">e mangerete il pane di quella terra, ne preleverete un’offerta da presentare al Signore.</p>
<p class="C15 V20">Dalle primizie della vostra pasta preleverete una focaccia come contributo: la preleverete come si preleva il contributo per l’aia.</p>
<p class="C15 V21">Delle primizie della vostra pasta darete al Signore un contributo, di generazione in generazione.</p>
<p class="C15 V22">Se avrete mancato per inavvertenza e non avrete osservato tutti questi comandi che il Signore ha dato a Mosè,</p>
<p class="C15 V23">quanto il Signore vi ha comandato per mezzo di Mosè, dal giorno in cui il Signore vi ha dato comandi e in seguito, di generazione in generazione,</p>
<p class="C15 V24">se il peccato è stato commesso per inavvertenza da parte della comunità, senza che la comunità se ne sia accorta, tutta la comunità offrirà un giovenco come olocausto di profumo gradito al Signore, con la sua oblazione e la sua libagione secondo la regola, e un capro come sacrificio espiatorio.</p>
<p class="C15 V25">Il sacerdote compirà il rito espiatorio per tutta la comunità degli Israeliti, e sarà loro perdonato; è un’inavvertenza ed essi hanno portato l’offerta, il sacrificio consumato dal fuoco in onore del Signore, e il loro sacrificio per il peccato davanti al Signore, per la loro inavvertenza.</p>
<p class="C15 V26">Sarà perdonato a tutta la comunità degli Israeliti e allo straniero che dimora in mezzo a loro, perché tutto il popolo ha peccato per inavvertenza.</p>
<p class="C15 V27">Se è una persona sola che ha peccato per inavvertenza, offra una capra di un anno come sacrificio per il peccato.</p>
<p class="C15 V28">Il sacerdote compirà il rito espiatorio davanti al Signore per la persona che avrà peccato per inavvertenza; quando avrà fatto l’espiazione per essa, le sarà perdonato.</p>
<p class="C15 V29">Sia per un nativo della terra tra gli Israeliti sia per uno straniero che dimora in mezzo a loro, avrete un’unica legge per colui che pecca per inavvertenza.</p>
<p class="C15 V30">Ma la persona che agisce con deliberazione, nativa della terra o straniera, insulta il Signore; essa sarà eliminata dal suo popolo.</p>
<p class="C15 V31">Poiché ha disprezzato la parola del Signore e ha violato il suo comando, quella persona dovrà essere assolutamente eliminata; la colpa è su di lei”».</p>
<p class="C15 V32">Mentre gli Israeliti erano nel deserto, trovarono un uomo che raccoglieva legna in giorno di sabato.</p>
<p class="C15 V33">Quelli che l’avevano trovato a raccogliere legna, lo condussero a Mosè, ad Aronne e a tutta la comunità.</p>
<p class="C15 V34">Lo misero sotto sorveglianza, perché non era stato ancora stabilito che cosa gli si dovesse fare.</p>
<p class="C15 V35">Il Signore disse a Mosè: «Quell’uomo deve essere messo a morte; tutta la comunità lo lapiderà fuori dell’accampamento».</p>
<p class="C15 V36">Tutta la comunità lo condusse fuori dell’accampamento e lo lapidò; quello morì secondo il comando che il Signore aveva dato a Mosè.</p>
<p class="C15 V37">Il Signore parlò a Mosè e disse:</p>
<p class="C15 V38">«Parla agli Israeliti dicendo loro che si facciano, di generazione in generazione, una frangia ai lembi delle loro vesti e che mettano sulla frangia del lembo un cordone di porpora viola.</p>
<p class="C15 V39">Avrete tali frange e, quando le guarderete, vi ricorderete di tutti i comandi del Signore e li eseguirete; non andrete vagando dietro il vostro cuore e i vostri occhi, seguendo i quali vi prostituireste.</p>
<p class="C15 V40">Così vi ricorderete di tutti i miei comandi, li metterete in pratica e sarete santi per il vostro Dio.</p>
<p class="C15 V41">Io sono il Signore, vostro Dio, che vi ho fatto uscire dalla terra d’Egitto per essere il vostro Dio. Io sono il Signore, vostro Dio». </p>
<p class="C16 V1">Ora Core, figlio di Isar, figlio di Keat, figlio di Levi, con Datan e Abiràm, figli di Eliàb, e On, figlio di Pelet, figli di Ruben, presero altra gente</p>
<p class="C16 V2">e insorsero contro Mosè, con duecentocinquanta uomini tra gli Israeliti, prìncipi della comunità, membri del consiglio, uomini stimati;</p>
<p class="C16 V3">si radunarono contro Mosè e contro Aronne e dissero loro: «Basta con voi! Tutta la comunità, tutti sono santi e il Signore è in mezzo a loro; perché dunque vi innalzate sopra l’assemblea del Signore?».</p>
<p class="C16 V4">Quando Mosè ebbe udito questo, si prostrò con la faccia a terra;</p>
<p class="C16 V5">poi parlò a Core e a tutta la gente che era con lui, dicendo: «Domani mattina il Signore farà conoscere chi è suo e chi è santo e se lo farà avvicinare: farà avvicinare a sé colui che egli avrà scelto.</p>
<p class="C16 V6">Fate questo: prendetevi gli incensieri tu, Core, e tutta la gente che è con te;</p>
<p class="C16 V7">domani vi metterete il fuoco e porrete incenso davanti al Signore; colui che il Signore avrà scelto sarà santo. Basta con voi, figli di Levi!».</p>
<p class="C16 V8">Mosè disse poi a Core: «Ora ascoltate, figli di Levi!</p>
<p class="C16 V9">È forse poco per voi che il Dio d’Israele vi abbia separato dalla comunità d’Israele, facendovi avvicinare a sé per prestare servizio nella Dimora del Signore e stare davanti alla comunità, esercitando per essa il vostro ministero?</p>
<p class="C16 V10">Egli ha fatto avvicinare a sé te e, con te, tutti i tuoi fratelli, figli di Levi, e ora voi pretendete anche il sacerdozio?</p>
<p class="C16 V11">Per questo tu e tutta la gente che è con te siete convenuti contro il Signore! E chi è Aronne, perché vi mettiate a mormorare contro di lui?».</p>
<p class="C16 V12">Mosè mandò a chiamare Datan e Abiràm, figli di Eliàb; ma essi dissero: «Noi non verremo.</p>
<p class="C16 V13">È troppo poco per te l’averci fatto salire da una terra dove scorrono latte e miele per farci morire nel deserto, perché tu voglia elevarti anche sopra di noi ed erigerti a capo?</p>
<p class="C16 V14">Non ci hai affatto condotto in una terra dove scorrono latte e miele, né ci hai dato in eredità campi e vigne! Credi tu di poter privare degli occhi questa gente? Noi non verremo».</p>
<p class="C16 V15">Allora Mosè si adirò molto e disse al Signore: «Non gradire la loro oblazione; io non ho preso da costoro neppure un asino e non ho fatto torto ad alcuno di loro».</p>
<p class="C16 V16">Mosè disse a Core: «Tu e tutta la tua gente trovatevi domani davanti al Signore: tu e loro con Aronne;</p>
<p class="C16 V17">ciascuno di voi prenda il suo incensiere, vi metta l’incenso e porti ciascuno il suo incensiere davanti al Signore: duecentocinquanta incensieri. Anche tu e Aronne avrete ciascuno il vostro».</p>
<p class="C16 V18">Essi dunque presero ciascuno un incensiere, vi misero il fuoco, vi posero l’incenso e si fermarono all’ingresso della tenda del convegno, come pure Mosè e Aronne.</p>
<p class="C16 V19">Core convocò contro di loro tutta la comunità all’ingresso della tenda del convegno. E la gloria del Signore apparve a tutta la comunità.</p>
<p class="C16 V20">Il Signore parlò a Mosè e ad Aronne dicendo:</p>
<p class="C16 V21">«Allontanatevi da questa comunità e io li consumerò in un istante».</p>
<p class="C16 V22">Essi si prostrarono con la faccia a terra, e dissero: «Dio, Dio degli spiriti di ogni essere vivente! Un uomo solo ha peccato, e vorresti adirarti contro tutta la comunità?».</p>
<p class="C16 V23">Il Signore parlò a Mosè dicendo:</p>
<p class="C16 V24">«Parla alla comunità e órdinale: “Ritiratevi dalle vicinanze della dimora di Core, Datan e Abiràm”».</p>
<p class="C16 V25">Mosè si alzò e andò verso Datan e Abiràm; gli anziani d’Israele lo seguirono.</p>
<p class="C16 V26">Egli parlò alla comunità dicendo: «Allontanatevi dalle tende di questi uomini malvagi e non toccate nulla di quanto loro appartiene, perché non periate a causa di tutti i loro peccati».</p>
<p class="C16 V27">Così quelli si ritirarono dal luogo dove stavano Core, Datan e Abiràm. Datan e Abiràm uscirono e si fermarono all’ingresso delle loro tende con le mogli, i figli e i bambini.</p>
<p class="C16 V28">Mosè disse: «Da questo saprete che il Signore mi ha mandato per fare tutte queste opere e che io non ho agito di mia iniziativa.</p>
<p class="C16 V29">Se questa gente muore come muoiono tutti gli uomini, se la loro sorte è la sorte comune a tutti gli uomini, il Signore non mi ha mandato.</p>
<p class="C16 V30">Ma se il Signore opera un prodigio, e se la terra spalanca la bocca e li ingoia con quanto appartiene loro, di modo che essi scendano vivi agli inferi, allora saprete che questi uomini hanno disprezzato il Signore».</p>
<p class="C16 V31">Come egli ebbe finito di pronunciare tutte queste parole, il suolo si squarciò sotto i loro piedi,</p>
<p class="C16 V32">la terra spalancò la bocca e li inghiottì: essi e le loro famiglie, con tutta la gente che apparteneva a Core e tutti i loro beni.</p>
<p class="C16 V33">Scesero vivi agli inferi essi e quanto loro apparteneva; la terra li ricoprì ed essi scomparvero dall’assemblea.</p>
<p class="C16 V34">Tutto Israele che era attorno a loro fuggì alle loro grida, perché dicevano: «La terra non inghiottisca anche noi!».</p>
<p class="C16 V35">Un fuoco uscì dal Signore e divorò i duecentocinquanta uomini che offrivano l’incenso. </p>
<p class="C17 V1">Il Signore parlò a Mosè e disse: </p>
<p class="C17 V2">«Di’ a Eleàzaro, figlio del sacerdote Aronne, di estrarre gli incensieri dall’incendio e di disperdere lontano il fuoco, perché essi sono sacri.</p>
<p class="C17 V3">Degli incensieri di quegli uomini, che hanno peccato a prezzo della loro vita, si facciano lamine intrecciate, come rivestimento per l’altare, poiché sono stati offerti davanti al Signore e quindi sono sacri; saranno un segno per gli Israeliti».</p>
<p class="C17 V4">Il sacerdote Eleàzaro prese gli incensieri di bronzo che gli uomini arsi dal fuoco avevano offerto, e furono ridotti in lamine per rivestirne l’altare,</p>
<p class="C17 V5">memoriale per gli Israeliti perché nessun profano, che non sia della discendenza di Aronne, si accosti a bruciare incenso davanti al Signore e subisca così la sorte di Core e di quelli che erano con lui. Eleàzaro fece come il Signore gli aveva ordinato per mezzo di Mosè.</p>
<p class="C17 V6">L’indomani tutta la comunità degli Israeliti mormorò contro Mosè e Aronne dicendo: «Voi avete fatto morire il popolo del Signore».</p>
<p class="C17 V7">Mentre la comunità si radunava contro Mosè e contro Aronne, gli Israeliti si volsero verso la tenda del convegno; ed ecco la nube la ricoprì e apparve la gloria del Signore.</p>
<p class="C17 V8">Mosè e Aronne vennero davanti alla tenda del convegno.</p>
<p class="C17 V9">Il Signore parlò a Mosè e disse:</p>
<p class="C17 V10">«Allontanatevi da questa comunità e io li consumerò in un istante». Ma essi si prostrarono con la faccia a terra.</p>
<p class="C17 V11">Mosè disse ad Aronne: «Prendi l’incensiere, mettici il fuoco preso dall’altare, ponici sopra l’incenso, portalo in fretta in mezzo alla comunità e compi il rito espiatorio per loro; poiché l’ira del Signore è divampata, il flagello è già cominciato».</p>
<p class="C17 V12">Aronne prese quel che Mosè aveva detto, corse in mezzo all’assemblea; ecco, il flagello era già cominciato in mezzo al popolo. Mise l’incenso nel braciere e compì il rito espiatorio per il popolo.</p>
<p class="C17 V13">Si fermò tra i morti e i vivi, e il flagello si arrestò.</p>
<p class="C17 V14">Quelli che morirono per il flagello furono quattordicimilasettecento, oltre ai morti per il fatto di Core.</p>
<p class="C17 V15">Aronne tornò da Mosè, all’ingresso della tenda del convegno: il flagello si era arrestato.</p>
<p class="C17 V16">Il Signore parlò a Mosè e disse:</p>
<p class="C17 V17">«Parla agli Israeliti e prendi da loro dei bastoni, uno per ogni loro casato paterno: cioè dodici bastoni da parte di tutti i loro prìncipi secondo i loro casati paterni; scriverai il nome di ognuno sul suo bastone,</p>
<p class="C17 V18">scriverai il nome di Aronne sul bastone di Levi, poiché ci sarà un bastone per ogni capo dei loro casati paterni.</p>
<p class="C17 V19">Riporrai quei bastoni nella tenda del convegno, davanti alla Testimonianza, dove io vi do convegno.</p>
<p class="C17 V20">L’uomo che io avrò scelto sarà quello il cui bastone fiorirà e così farò cessare davanti a me le mormorazioni che gli Israeliti fanno contro di voi».</p>
<p class="C17 V21">Mosè parlò agli Israeliti, e tutti i loro prìncipi gli diedero un bastone: un bastone per ciascun principe, secondo i loro casati paterni, cioè dodici bastoni; il bastone di Aronne era in mezzo ai loro bastoni.</p>
<p class="C17 V22">Mosè ripose quei bastoni davanti al Signore nella tenda della Testimonianza.</p>
<p class="C17 V23">L’indomani Mosè entrò nella tenda della Testimonianza ed ecco, il bastone di Aronne per il casato di Levi era fiorito: aveva prodotto germogli, aveva fatto sbocciare fiori e maturato mandorle.</p>
<p class="C17 V24">Allora Mosè tolse tutti i bastoni dalla presenza del Signore e li portò a tutti gli Israeliti; essi li videro e presero ciascuno il proprio bastone.</p>
<p class="C17 V25">Il Signore disse a Mosè: «Riporta il bastone di Aronne davanti alla Testimonianza, perché sia conservato come un segno per i ribelli e si ponga fine alle loro mormorazioni contro di me ed essi non ne muoiano».</p>
<p class="C17 V26">Mosè fece come il Signore gli aveva comandato.</p>
<p class="C17 V27">Gli Israeliti dissero a Mosè: «Ecco, moriamo, siamo perduti, siamo tutti perduti!</p>
<p class="C17 V28">Chiunque si accosta alla Dimora del Signore muore; dovremo morire tutti?». </p>
<p class="C18 V1">Il Signore disse ad Aronne: «Tu, i tuoi figli e la casa di tuo padre con te porterete il peso delle colpe commesse nel santuario; tu e i tuoi figli con te porterete il peso delle colpe commesse nell’esercizio del vostro sacerdozio.</p>
<p class="C18 V2">Anche i tuoi fratelli, la tribù di Levi, la tribù di tuo padre, farai accostare a te, perché si aggiungano a te e ti assistano quando tu e i tuoi figli con te sarete davanti alla tenda della Testimonianza.</p>
<p class="C18 V3">Essi staranno al tuo servizio e al servizio di tutta la tenda; soltanto non si accosteranno agli arredi del santuario né all’altare, perché non moriate né loro né voi.</p>
<p class="C18 V4">Essi si aggiungeranno a te e presteranno servizio alla tenda del convegno per tutto il servizio della tenda, e nessun profano si accosterà a voi.</p>
<p class="C18 V5">Voi sarete addetti alla custodia del santuario e dell’altare, e non vi sarà più ira contro gli Israeliti.</p>
<p class="C18 V6">Quanto a me, ecco, io ho preso i vostri fratelli, i leviti, tra gli Israeliti; dati al Signore, essi sono resi in dono a voi, per prestare servizio nella tenda del convegno.</p>
<p class="C18 V7">Tu e i tuoi figli con te eserciterete il vostro sacerdozio per tutto ciò che riguarda l’altare e ciò che è oltre il velo, e presterete il vostro servizio. Io vi do l’esercizio del sacerdozio come un dono. Il profano che si accosterà sarà messo a morte».</p>
<p class="C18 V8">Il Signore parlò ancora ad Aronne: «Ecco, io ti do il diritto su tutto ciò che si preleva per me, cioè su tutte le cose consacrate dagli Israeliti; le do a te e ai tuoi figli, a motivo della tua unzione, per legge perenne.</p>
<p class="C18 V9">Questo ti apparterrà fra le cose santissime, fra le loro offerte destinate al fuoco: ogni oblazione, ogni sacrificio per il peccato e ogni sacrificio di riparazione che mi presenteranno; sono tutte cose santissime che apparterranno a te e ai tuoi figli.</p>
<p class="C18 V10">Le mangerai in luogo santissimo; ne mangerà ogni maschio. Le tratterai come cose sante.</p>
<p class="C18 V11">Questo ancora ti apparterrà: i doni che gli Israeliti presenteranno come tributo prelevato e tutte le loro offerte fatte con il rito di elevazione. Io le do a te, ai tuoi figli e alle tue figlie con te, per legge perenne. Chiunque sarà puro in casa tua ne potrà mangiare.</p>
<p class="C18 V12">Ti do anche tutte le primizie che offriranno al Signore: il meglio dell’olio nuovo, il meglio del mosto e del grano.</p>
<p class="C18 V13">Le primizie di quanto produrrà la loro terra, che essi porteranno al Signore, saranno tue. Chiunque sarà puro in casa tua ne potrà mangiare.</p>
<p class="C18 V14">Quanto in Israele sarà consacrato per voto di sterminio sarà tuo.</p>
<p class="C18 V15">Ogni essere che nasce per primo da ogni essere vivente, offerto al Signore, sia degli uomini sia degli animali, sarà tuo; però farai riscattare il primogenito dell’uomo e farai anche riscattare il primo nato dell’animale impuro.</p>
<p class="C18 V16">Il tuo riscatto, lo effettuerai dall’età di un mese, secondo la stima di cinque sicli d’argento, conformi al siclo del santuario, che è di venti ghera.</p>
<p class="C18 V17">Ma non farai riscattare il primo nato della mucca, né il primo nato della pecora, né il primo nato della capra: sono cosa sacra. Verserai il loro sangue sull’altare e farai bruciare le loro parti grasse come sacrificio consumato dal fuoco, profumo gradito al Signore.</p>
<p class="C18 V18">La loro carne sarà tua; sarà tua come il petto dell’offerta che si fa con il rito di elevazione e come la coscia destra.</p>
<p class="C18 V19">Io do a te, ai tuoi figli e alle tue figlie con te, per legge perenne, tutte le offerte di cose sante che gli Israeliti preleveranno per il Signore. È un’alleanza inviolabile, perenne, davanti al Signore, per te e per la tua discendenza con te».</p>
<p class="C18 V20">Il Signore disse ad Aronne: «Tu non avrai alcuna eredità nella loro terra e non ci sarà parte per te in mezzo a loro. Io sono la tua parte e la tua eredità in mezzo agli Israeliti.</p>
<p class="C18 V21">Ai figli di Levi io do in possesso tutte le decime in Israele, in cambio del servizio che fanno, il servizio della tenda del convegno.</p>
<p class="C18 V22">Gli Israeliti non si accosteranno più alla tenda del convegno, per non caricarsi di un peccato che li farebbe morire.</p>
<p class="C18 V23">Ma il servizio nella tenda del convegno lo faranno soltanto i leviti; essi porteranno il peso della loro colpa. Sarà una legge perenne, di generazione in generazione. Non possederanno eredità tra gli Israeliti,</p>
<p class="C18 V24">poiché io do in possesso ai leviti le decime che gli Israeliti preleveranno come contributo per il Signore; per questo ho detto di loro: “Non avranno possesso ereditario tra gli Israeliti”».</p>
<p class="C18 V25">Il Signore parlò a Mosè e disse:</p>
<p class="C18 V26">«Parlerai inoltre ai leviti dicendo loro: “Quando prenderete dagli Israeliti la decima che io ho dato a voi da parte loro come vostra eredità, preleverete un’offerta come contributo al Signore: una decima dalla decima.</p>
<p class="C18 V27">Il vostro prelevamento vi sarà calcolato come quello del grano che viene dall’aia e come il mosto che esce dal torchio.</p>
<p class="C18 V28">Così anche voi preleverete un’offerta per il Signore da tutte le decime che riceverete dagli Israeliti e darete al sacerdote Aronne l’offerta che avrete prelevato per il Signore.</p>
<p class="C18 V29">Da tutte le cose che vi saranno concesse preleverete tutte le offerte per il Signore; di tutto ciò che vi sarà di meglio preleverete la parte sacra”.</p>
<p class="C18 V30">Dirai loro: “Quando ne avrete prelevato il meglio, quel che rimane sarà calcolato per i leviti come il provento dell’aia e come il provento del torchio.</p>
<p class="C18 V31">Lo potrete mangiare in qualunque luogo, voi e le vostre famiglie, perché è il vostro salario, in cambio del vostro servizio nella tenda del convegno.</p>
<p class="C18 V32">Dal momento che ne avrete prelevato la parte migliore, non sarete gravati da alcun peccato; non profanerete le cose sante degli Israeliti e non morirete”». </p>
<p class="C19 V1">Il Signore parlò a Mosè e ad Aronne e disse: </p>
<p class="C19 V2">«Questa è una disposizione della legge che il Signore ha prescritto. Ordina agli Israeliti che ti portino una giovenca rossa, senza macchia, senza difetti e che non abbia mai portato il giogo.</p>
<p class="C19 V3">La darete al sacerdote Eleàzaro, che la condurrà fuori dell’accampamento e la farà immolare in sua presenza.</p>
<p class="C19 V4">Il sacerdote Eleàzaro prenderà con il dito un po’ del sangue della giovenca e ne farà sette volte l’aspersione davanti alla tenda del convegno;</p>
<p class="C19 V5">poi si brucerà la giovenca sotto i suoi occhi: se ne brucerà la pelle, la carne e il sangue con gli escrementi.</p>
<p class="C19 V6">Il sacerdote prenderà legno di cedro, issòpo, tintura scarlatta e getterà tutto nel fuoco che consuma la giovenca.</p>
<p class="C19 V7">Poi il sacerdote laverà le sue vesti e farà un bagno al suo corpo nell’acqua, quindi rientrerà nell’accampamento; il sacerdote sarà impuro fino alla sera.</p>
<p class="C19 V8">Colui che avrà bruciato la giovenca si laverà le vesti nell’acqua, farà un bagno al suo corpo nell’acqua e sarà impuro fino alla sera.</p>
<p class="C19 V9">Un uomo puro raccoglierà le ceneri della giovenca e le depositerà fuori dell’accampamento in luogo puro, dove saranno conservate per la comunità degli Israeliti per l’acqua di purificazione: è un rito per il peccato.</p>
<p class="C19 V10">Colui che avrà raccolto le ceneri della giovenca si laverà le vesti e sarà impuro fino alla sera. Questa sarà una legge perenne per gli Israeliti e per lo straniero che dimorerà presso di loro.</p>
<p class="C19 V11">Chi avrà toccato il cadavere di qualsiasi persona, sarà impuro per sette giorni.</p>
<p class="C19 V12">Quando uno si sarà purificato con quell’acqua il terzo e il settimo giorno, sarà puro; ma se non si purifica il terzo e il settimo giorno, non sarà puro.</p>
<p class="C19 V13">Chiunque avrà toccato il cadavere di una persona che è morta e non si sarà purificato, avrà contaminato la Dimora del Signore e sarà eliminato da Israele. Siccome l’acqua di purificazione non è stata spruzzata su di lui, egli è impuro; ha ancora addosso l’impurità.</p>
<p class="C19 V14">Questa è la legge per quando un uomo muore in una tenda: chiunque entrerà nella tenda, e tutto ciò che è nella tenda, sarà impuro per sette giorni.</p>
<p class="C19 V15">Ogni vaso scoperto, sul quale non sia un coperchio o una legatura, sarà impuro.</p>
<p class="C19 V16">Chiunque sulla superficie di un campo avrà toccato un uomo ucciso di spada o morto di morte naturale o un osso d’uomo o un sepolcro, sarà impuro per sette giorni.</p>
<p class="C19 V17">Per colui che sarà divenuto impuro si prenderà la cenere della vittima bruciata per l’espiazione e vi si verserà sopra l’acqua corrente, in un vaso;</p>
<p class="C19 V18">poi un uomo puro prenderà issòpo, lo intingerà nell’acqua e ne aspergerà la tenda, tutti gli arredi e tutte le persone che erano là e colui che ha toccato l’osso o l’ucciso o il morto o il sepolcro.</p>
<p class="C19 V19">L’uomo puro aspergerà l’impuro il terzo giorno e il settimo giorno e lo purificherà il settimo giorno; poi colui che è stato impuro si laverà le vesti, farà un bagno con l’acqua e alla sera diventerà puro.</p>
<p class="C19 V20">Ma colui che, reso impuro, non si purificherà, sarà eliminato dall’assemblea, perché ha contaminato il santuario del Signore e l’acqua della purificazione non è stata aspersa su di lui: è impuro.</p>
<p class="C19 V21">Sarà per loro una legge perenne. Colui che avrà asperso l’acqua di purificazione si laverà le vesti; chi avrà toccato l’acqua di purificazione sarà impuro fino alla sera.</p>
<p class="C19 V22">Quanto l’impuro avrà toccato, sarà impuro; chi lo avrà toccato sarà impuro fino alla sera». </p>
<p class="C20 V1">Ora tutta la comunità degli Israeliti arrivò al deserto di Sin il primo mese, e il popolo si fermò a Kades. Qui morì e fu sepolta Maria.</p>
<p class="C20 V2">Mancava l’acqua per la comunità: ci fu un assembramento contro Mosè e contro Aronne.</p>
<p class="C20 V3">Il popolo ebbe una lite con Mosè, dicendo: «Magari fossimo morti quando morirono i nostri fratelli davanti al Signore!</p>
<p class="C20 V4">Perché avete condotto l’assemblea del Signore in questo deserto per far morire noi e il nostro bestiame?</p>
<p class="C20 V5">E perché ci avete fatto uscire dall’Egitto per condurci in questo luogo inospitale? Non è un luogo dove si possa seminare, non ci sono fichi, non vigne, non melograni, e non c’è acqua da bere».</p>
<p class="C20 V6">Allora Mosè e Aronne si allontanarono dall’assemblea per recarsi all’ingresso della tenda del convegno; si prostrarono con la faccia a terra e la gloria del Signore apparve loro.</p>
<p class="C20 V7">Il Signore parlò a Mosè dicendo: </p>
<p class="C20 V8">«Prendi il bastone; tu e tuo fratello Aronne convocate la comunità e parlate alla roccia sotto i loro occhi, ed essa darà la sua acqua; tu farai uscire per loro l’acqua dalla roccia e darai da bere alla comunità e al loro bestiame».</p>
<p class="C20 V9">Mosè dunque prese il bastone che era davanti al Signore, come il Signore gli aveva ordinato.</p>
<p class="C20 V10">Mosè e Aronne radunarono l’assemblea davanti alla roccia e Mosè disse loro: «Ascoltate, o ribelli: vi faremo noi forse uscire acqua da questa roccia?».</p>
<p class="C20 V11">Mosè alzò la mano, percosse la roccia con il bastone due volte e ne uscì acqua in abbondanza; ne bevvero la comunità e il bestiame.</p>
<p class="C20 V12">Ma il Signore disse a Mosè e ad Aronne: «Poiché non avete creduto in me, in modo che manifestassi la mia santità agli occhi degli Israeliti, voi non introdurrete quest’assemblea nella terra che io le do».</p>
<p class="C20 V13">Queste sono le acque di Merìba, dove gli Israeliti litigarono con il Signore e dove egli si dimostrò santo in mezzo a loro.</p>
<p class="C20 V14">Mosè mandò da Kades messaggeri al re di Edom, per dirgli: «Così dice Israele, tuo fratello: “Tu conosci tutte le tribolazioni che ci hanno colpito.</p>
<p class="C20 V15">I nostri padri scesero in Egitto e noi in Egitto dimorammo per lungo tempo e gli Egiziani maltrattarono noi e i nostri padri.</p>
<p class="C20 V16">Noi gridammo al Signore ed egli udì la nostra voce e mandò un angelo e ci fece uscire dall’Egitto; eccoci ora a Kades, città al confine del tuo territorio.</p>
<p class="C20 V17">Permettici di passare per il tuo territorio. Non passeremo per campi né per vigne e non berremo l’acqua dei pozzi; seguiremo la via Regia, non devieremo né a destra né a sinistra, finché non avremo attraversato il tuo territorio”».</p>
<p class="C20 V18">Ma Edom gli rispose: «Tu non passerai da me; altrimenti uscirò contro di te con la spada».</p>
<p class="C20 V19">Gli Israeliti gli dissero: «Passeremo per la strada maestra; se noi e il nostro bestiame berremo la tua acqua, te la pagheremo: lasciaci soltanto transitare a piedi».</p>
<p class="C20 V20">Ma quegli rispose: «Non passerai!». Edom mosse contro Israele con molta gente e con mano potente.</p>
<p class="C20 V21">Così Edom rifiutò a Israele il transito nel suo territorio e Israele si tenne lontano da lui.</p>
<p class="C20 V22">Tutta la comunità degli Israeliti levò l’accampamento da Kades e arrivò al monte Or.</p>
<p class="C20 V23">Il Signore disse a Mosè e ad Aronne al monte Or, sui confini del territorio di Edom:</p>
<p class="C20 V24">«Aronne sta per essere riunito ai suoi padri e non entrerà nella terra che ho dato agli Israeliti, perché siete stati ribelli al mio ordine alle acque di Merìba.</p>
<p class="C20 V25">Prendi Aronne e suo figlio Eleàzaro e falli salire sul monte Or.</p>
<p class="C20 V26">Spoglia Aronne delle sue vesti e rivestine suo figlio Eleàzaro. Là Aronne sarà riunito ai suoi padri e morirà».</p>
<p class="C20 V27">Mosè fece come il Signore aveva ordinato ed essi salirono sul monte Or, sotto gli occhi di tutta la comunità.</p>
<p class="C20 V28">Mosè spogliò Aronne delle sue vesti e ne rivestì Eleàzaro suo figlio. Là Aronne morì, sulla cima del monte. Poi Mosè ed Eleàzaro scesero dal monte.</p>
<p class="C20 V29">Tutta la comunità vide che Aronne era spirato e tutta la casa d’Israele lo pianse per trenta giorni. </p>
<p class="C21 V1">Il re cananeo di Arad, che abitava il Negheb, appena seppe che Israele veniva per la via di Atarìm, attaccò battaglia contro Israele e fece alcuni prigionieri.</p>
<p class="C21 V2">Allora Israele fece un voto al Signore e disse: «Se tu mi consegni nelle mani questo popolo, le loro città saranno da me votate allo sterminio».</p>
<p class="C21 V3">Il Signore ascoltò la voce d’Israele e gli consegnò nelle mani i Cananei; Israele votò allo sterminio i Cananei e le loro città e quel luogo fu chiamato Corma.</p>
<p class="C21 V4">Gli Israeliti si mossero dal monte Or per la via del Mar Rosso, per aggirare il territorio di Edom. Ma il popolo non sopportò il viaggio.</p>
<p class="C21 V5">Il popolo disse contro Dio e contro Mosè: «Perché ci avete fatto salire dall’Egitto per farci morire in questo deserto? Perché qui non c’è né pane né acqua e siamo nauseati di questo cibo così leggero».</p>
<p class="C21 V6">Allora il Signore mandò fra il popolo serpenti brucianti i quali mordevano la gente, e un gran numero d’Israeliti morì.</p>
<p class="C21 V7">Il popolo venne da Mosè e disse: «Abbiamo peccato, perché abbiamo parlato contro il Signore e contro di te; supplica il Signore che allontani da noi questi serpenti». Mosè pregò per il popolo.</p>
<p class="C21 V8">Il Signore disse a Mosè: «Fatti un serpente e mettilo sopra un’asta; chiunque sarà stato morso e lo guarderà, resterà in vita».</p>
<p class="C21 V9">Mosè allora fece un serpente di bronzo e lo mise sopra l’asta; quando un serpente aveva morso qualcuno, se questi guardava il serpente di bronzo, restava in vita.</p>
<p class="C21 V10">Gli Israeliti si mossero e si accamparono a Obot;</p>
<p class="C21 V11">partiti da Obot si accamparono a Iie-Abarìm, nel deserto che sta di fronte a Moab, dal lato dove sorge il sole.</p>
<p class="C21 V12">Di là si mossero e si accamparono nella valle di Zered.</p>
<p class="C21 V13">Si mossero di là e si accamparono sull’altra riva dell’Arnon, che scorre nel deserto e proviene dal territorio degli Amorrei; l’Arnon infatti è la frontiera di Moab, fra Moab e gli Amorrei.</p>
<p class="C21 V14">Per questo si dice nel libro delle Guerre del Signore: «Vaèb in Sufa e i torrenti, l’Arnon</p>
<p class="C21 V15">e il pendio dei torrenti, che declina verso la sede di Ar e si appoggia alla frontiera di Moab».</p>
<p class="C21 V16">Di là andarono a Beèr. Questo è il pozzo di cui il Signore disse a Mosè: «Raduna il popolo e io gli darò l’acqua».</p>
<p class="C21 V17">Allora Israele cantò questo canto: «Sgorga, o pozzo: cantàtelo!</p>
<p class="C21 V18">Pozzo scavato da prìncipi, perforato da nobili del popolo, con lo scettro, con i loro bastoni». Poi dal deserto andarono a Mattanà,</p>
<p class="C21 V19">da Mattanà a Nacalièl, da Nacalièl a Bamòt</p>
<p class="C21 V20">e da Bamòt alla valle che si trova nelle steppe di Moab presso la cima del Pisga, che è di fronte al deserto.</p>
<p class="C21 V21">Israele mandò messaggeri a Sicon, re degli Amorrei, per dirgli:</p>
<p class="C21 V22">«Lasciami passare nel tuo territorio; noi non devieremo per i campi né per le vigne e non berremo l’acqua dei pozzi; seguiremo la via Regia finché avremo oltrepassato il tuo territorio».</p>
<p class="C21 V23">Ma Sicon non permise a Israele di passare per il suo territorio, anzi radunò tutto il suo popolo e uscì incontro a Israele nel deserto; giunse a Iaas e combatté contro Israele.</p>
<p class="C21 V24">Israele lo sconfisse, passandolo a fil di spada, e conquistò il suo territorio dall’Arnon fino allo Iabbok, estendendosi fino alla regione degli Ammoniti, perché la frontiera degli Ammoniti era forte.</p>
<p class="C21 V25">Israele prese tutte quelle città e abitò in tutte le città degli Amorrei, cioè a Chesbon e in tutte le città del suo territorio;</p>
<p class="C21 V26">Chesbon infatti era la città di Sicon, re degli Amorrei, il quale aveva mosso guerra al precedente re di Moab e gli aveva strappato di mano tutto il suo territorio, fino all’Arnon.</p>
<p class="C21 V27">Per questo dicono i poeti: «Entrate in Chesbon! Sia ricostruita e rifondata la città di Sicon!</p>
<p class="C21 V28">Perché un fuoco uscì da Chesbon, una fiamma dalla cittadella di Sicon: essa divorò Ar-Moab, i Baal delle alture dell’Arnon.</p>
<p class="C21 V29">Guai a te, Moab, sei perduto, popolo di Camos! Egli ha reso fuggiaschi i suoi figli, e le sue figlie ha dato in schiavitù a Sicon, re degli Amorrei.</p>
<p class="C21 V30">Ma noi li abbiamo trafitti! È rovinata Chesbon fino a Dibon. Abbiamo devastato fino a Nofach, che è presso Màdaba».</p>
<p class="C21 V31">Israele si stabilì dunque nella terra degli Amorrei.</p>
<p class="C21 V32">Poi Mosè mandò a esplorare Iazer e gli Israeliti presero le città del suo territorio e ne cacciarono gli Amorrei che vi si trovavano.</p>
<p class="C21 V33">Poi mutarono direzione e salirono lungo la strada verso Basan. Og, re di Basan, uscì contro di loro con tutta la sua gente per dar loro battaglia a Edrei.</p>
<p class="C21 V34">Ma il Signore disse a Mosè: «Non lo temere, perché io lo do in tuo potere, lui, tutta la sua gente e il suo territorio; trattalo come hai trattato Sicon, re degli Amorrei, che abitava a Chesbon».</p>
<p class="C21 V35">E sconfissero lui, i suoi figli e tutto il suo popolo, così che non gli rimase più superstite alcuno, e si impadronirono del suo territorio. </p>
<p class="C22 V1">Poi gli Israeliti partirono e si accamparono nelle steppe di Moab, oltre il Giordano di Gerico.</p>
<p class="C22 V2">Balak, figlio di Sippor, vide quanto Israele aveva fatto agli Amorrei,</p>
<p class="C22 V3">e Moab ebbe grande paura di questo popolo, che era così numeroso; Moab fu preso da spavento di fronte agli Israeliti.</p>
<p class="C22 V4">Quindi Moab disse agli anziani di Madian: «Ora questa assemblea divorerà quanto è intorno a noi, come il bue divora l’erba dei campi». Balak, figlio di Sippor, era in quel tempo re di Moab.</p>
<p class="C22 V5">Egli mandò messaggeri a Balaam, figlio di Beor, a Petor, che sta sul fiume, nel territorio dei figli di Amau, per chiamarlo e dirgli: «Ecco, un popolo è uscito dall’Egitto; ha ricoperto la faccia della terra e si è stabilito di fronte a me.</p>
<p class="C22 V6">Ora dunque, vieni e maledici questo popolo per me, poiché esso è più potente di me. Forse riuscirò a batterlo, per scacciarlo dalla terra; perché io lo so: colui che tu benedici è benedetto e colui che tu maledici è maledetto».</p>
<p class="C22 V7">Gli anziani di Moab e gli anziani di Madian partirono con in mano il compenso per l’oracolo. Arrivarono da Balaam e gli riferirono le parole di Balak.</p>
<p class="C22 V8">Balaam disse loro: «Alloggiate qui stanotte e vi darò la risposta secondo quanto mi dirà il Signore». I capi di Moab si fermarono da Balaam.</p>
<p class="C22 V9">Ora Dio venne da Balaam e gli disse: «Chi sono questi uomini che stanno da te?».</p>
<p class="C22 V10">Balaam rispose a Dio: «Balak, figlio di Sippor, re di Moab, mi ha mandato a dire:</p>
<p class="C22 V11">“Ecco, il popolo che è uscito dall’Egitto ha ricoperto la superficie della terra. Ora vieni, maledicilo per me; forse riuscirò a batterlo e potrò scacciarlo”».</p>
<p class="C22 V12">Dio disse a Balaam: «Tu non andrai con loro, non maledirai quel popolo, perché esso è benedetto».</p>
<p class="C22 V13">Balaam si alzò la mattina e disse ai prìncipi di Balak: «Andatevene nella vostra terra, perché il Signore si è rifiutato di lasciarmi venire con voi».</p>
<p class="C22 V14">I prìncipi di Moab si alzarono, tornarono da Balak e dissero: «Balaam si è rifiutato di venire con noi».</p>
<p class="C22 V15">Allora Balak mandò di nuovo dei prìncipi, in maggior numero e più influenti di quelli di prima.</p>
<p class="C22 V16">Vennero da Balaam e gli dissero: «Così dice Balak, figlio di Sippor: “Nulla ti trattenga dal venire da me,</p>
<p class="C22 V17">perché io ti colmerò di grandi onori e farò quanto mi dirai; vieni dunque e maledici per me questo popolo”».</p>
<p class="C22 V18">Ma Balaam rispose e disse ai ministri di Balak: «Quand’anche Balak mi desse la sua casa piena d’argento e oro, non potrei trasgredire l’ordine del Signore, mio Dio, per fare cosa piccola o grande.</p>
<p class="C22 V19">Nondimeno, trattenetevi qui anche voi stanotte, perché io sappia ciò che il Signore mi dirà ancora».</p>
<p class="C22 V20">La notte Dio venne da Balaam e gli disse: «Questi uomini non sono venuti a chiamarti? Àlzati dunque, e va’ con loro; ma farai ciò che io ti dirò».</p>
<p class="C22 V21">Balaam quindi si alzò di buon mattino, sellò l’asina e se ne andò con i capi di Moab.</p>
<p class="C22 V22">Ma l’ira di Dio si accese perché egli stava andando; l’angelo del Signore si pose sulla strada per ostacolarlo. Egli cavalcava la sua asina e aveva con sé due servitori.</p>
<p class="C22 V23">L’asina vide l’angelo del Signore che stava ritto sulla strada con la spada sguainata in mano. E l’asina deviò dalla strada e cominciò ad andare per i campi. Balaam percosse l’asina per rimetterla sulla strada.</p>
<p class="C22 V24">Allora l’angelo del Signore si fermò in un sentiero infossato tra le vigne, che aveva un muro di qua e un muro di là.</p>
<p class="C22 V25">L’asina vide l’angelo del Signore, si serrò al muro e strinse il piede di Balaam contro il muro e Balaam la percosse di nuovo.</p>
<p class="C22 V26">L’angelo del Signore passò di nuovo più avanti e si fermò in un luogo stretto, tanto stretto che non vi era modo di deviare né a destra né a sinistra.</p>
<p class="C22 V27">L’asina vide l’angelo del Signore e si accovacciò sotto Balaam. L’ira di Balaam si accese ed egli percosse l’asina con il bastone.</p>
<p class="C22 V28">Allora il Signore aprì la bocca dell’asina ed essa disse a Balaam: «Che cosa ti ho fatto perché tu mi percuota già per la terza volta?».</p>
<p class="C22 V29">Balaam rispose all’asina: «Perché ti sei beffata di me! Ah, se avessi una spada in mano, ti ucciderei all’istante!».</p>
<p class="C22 V30">L’asina disse a Balaam: «Non sono io la tua asina, sulla quale hai cavalcato da quando hai iniziato fino ad oggi? Sono forse abituata ad agire così?». Ed egli rispose: «No».</p>
<p class="C22 V31">Allora il Signore aprì gli occhi di Balaam ed egli vide l’angelo del Signore che stava ritto sulla strada, con in mano la spada sguainata. Balaam si inginocchiò e si prostrò con la faccia a terra.</p>
<p class="C22 V32">L’angelo del Signore gli disse: «Perché hai percosso la tua asina già tre volte? Ecco, io sono uscito a ostacolarti, perché il tuo cammino contro di me è rovinoso.</p>
<p class="C22 V33">L’asina mi ha visto e ha deviato davanti a me per tre volte; se non avesse deviato davanti a me, certo ora io avrei già ucciso proprio te e lasciato in vita lei».</p>
<p class="C22 V34">Allora Balaam disse all’angelo del Signore: «Ho peccato, perché non sapevo che tu ti fossi posto contro di me sul cammino; ora, se questo è male ai tuoi occhi, me ne tornerò indietro».</p>
<p class="C22 V35">L’angelo del Signore disse a Balaam: «Va’ pure con questi uomini; ma dirai soltanto quello che io ti dirò». Balaam andò con i prìncipi di Balak.</p>
<p class="C22 V36">Balak udì che Balaam arrivava e gli uscì incontro a Ir-Moab, che è sulla frontiera dell’Arnon, all’estremità del territorio.</p>
<p class="C22 V37">Balak disse a Balaam: «Non avevo forse mandato a chiamarti con insistenza? Perché non sei venuto da me? Non sono forse in grado di trattarti con onore?».</p>
<p class="C22 V38">Balaam rispose a Balak: «Ecco, sono venuto da te; ma ora posso forse dire qualsiasi cosa? La parola che Dio mi metterà in bocca, quella dirò».</p>
<p class="C22 V39">Balaam andò con Balak e giunsero a Kiriat-Cusòt.</p>
<p class="C22 V40">Balak immolò bestiame grosso e minuto e mandò parte della carne a Balaam e ai prìncipi che erano con lui.</p>
<p class="C22 V41">La mattina Balak prese Balaam e lo fece salire a Bamòt-Baal, e di là vide un’estremità del popolo accampato. </p>
<p class="C23 V1">Balaam disse a Balak: «Costruiscimi qui sette altari e preparami qui sette giovenchi e sette arieti».</p>
<p class="C23 V2">Balak fece come Balaam aveva detto; Balak e Balaam offrirono un giovenco e un ariete su ciascun altare.</p>
<p class="C23 V3">Balaam disse a Balak: «Férmati presso il tuo olocausto e io andrò. Forse il Signore mi verrà incontro; quel che mi mostrerà io te lo riferirò». Andò su di un’altura brulla.</p>
<p class="C23 V4">Dio andò incontro a Balaam e Balaam gli disse: «Ho preparato i sette altari e ho offerto un giovenco e un ariete su ciascun altare».</p>
<p class="C23 V5">Allora il Signore mise una parola in bocca a Balaam e gli disse: «Torna da Balak e parla così».</p>
<p class="C23 V6">Balaam tornò da Balak che stava presso il suo olocausto: egli e tutti i prìncipi di Moab.</p>
<p class="C23 V7">Allora Balaam pronunciò il suo poema e disse: «Da Aram mi fa venire Balak, il re di Moab dalle montagne d’oriente: “Vieni, maledici per me Giacobbe; vieni, minaccia Israele!”.</p>
<p class="C23 V8">Come maledirò quel che Dio non ha maledetto? Come minaccerò quel che il Signore non ha minacciato?</p>
<p class="C23 V9">Perché dalla vetta delle rupi io lo vedo e dalle alture lo contemplo: ecco un popolo che dimora in disparte e tra le nazioni non si annovera.</p>
<p class="C23 V10">Chi può contare la polvere di Giacobbe? O chi può calcolare un solo quarto d’Israele? Possa io morire della morte dei giusti e sia la mia fine come la loro».</p>
<p class="C23 V11">Allora Balak disse a Balaam: «Che cosa mi hai fatto? Per maledire i miei nemici io ti ho preso, ed ecco, li hai grandemente benedetti».</p>
<p class="C23 V12">Rispose: «Non devo forse aver cura di dire solo quello che il Signore mi mette sulla bocca?».</p>
<p class="C23 V13">Balak gli disse: «Vieni con me in altro luogo da dove tu possa vederlo; ne vedrai solo un’estremità, non lo vedrai tutto intero: di là maledicilo per me».</p>
<p class="C23 V14">Lo condusse al campo di Sofìm, sulla cima del Pisga; costruì sette altari e offrì un giovenco e un ariete su ogni altare.</p>
<p class="C23 V15">Allora Balaam disse a Balak: «Férmati presso il tuo olocausto e io andrò incontro al Signore».</p>
<p class="C23 V16">Il Signore andò incontro a Balaam, gli mise una parola sulla bocca e gli disse: «Torna da Balak e parla così».</p>
<p class="C23 V17">Balaam tornò da Balak, che stava presso il suo olocausto insieme con i capi di Moab. Balak gli disse: «Che cosa ha detto il Signore?».</p>
<p class="C23 V18">Allora Balaam pronunciò il suo poema e disse: «Sorgi, Balak, e ascolta; porgimi orecchio, figlio di Sippor!</p>
<p class="C23 V19">Dio non è un uomo perché egli menta, non è un figlio d’uomo perché egli ritratti. Forse egli dice e poi non fa? Parla e non adempie?</p>
<p class="C23 V20">Ecco, di benedire ho ricevuto il comando: egli ha benedetto, e non mi metterò contro.</p>
<p class="C23 V21">Egli non scorge colpa in Giacobbe, non ha veduto torto in Israele. Il Signore, suo Dio, è con lui e in lui risuona un’acclamazione per il re.</p>
<p class="C23 V22">Dio, che lo ha fatto uscire dall’Egitto, è per lui come le corna del bufalo.</p>
<p class="C23 V23">Perché non vi è sortilegio contro Giacobbe e non vi è magìa contro Israele: a suo tempo vien detto a Giacobbe e a Israele che cosa opera Dio.</p>
<p class="C23 V24">Ecco un popolo che si leva come una leonessa e si erge come un leone; non si accovaccia, finché non abbia divorato la preda e bevuto il sangue degli uccisi».</p>
<p class="C23 V25">Allora Balak disse a Balaam: «Se proprio non lo maledici, almeno non benedirlo!».</p>
<p class="C23 V26">Rispose Balaam e disse a Balak: «Non ti ho già detto che quanto il Signore dirà io dovrò eseguirlo?».</p>
<p class="C23 V27">Balak disse a Balaam: «Vieni, ti condurrò in altro luogo: forse piacerà agli occhi di Dio che tu lo maledica per me di là».</p>
<p class="C23 V28">Così Balak condusse Balaam in cima al Peor, che è di fronte al deserto.</p>
<p class="C23 V29">Balaam disse a Balak: «Costruiscimi qui sette altari e preparami sette giovenchi e sette arieti».</p>
<p class="C23 V30">Balak fece come Balaam aveva detto e offrì un giovenco e un ariete su ogni altare. </p>
<p class="C24 V1">Balaam vide che al Signore piaceva benedire Israele e non andò come le altre volte alla ricerca di sortilegi, ma rivolse la sua faccia verso il deserto.</p>
<p class="C24 V2">Balaam alzò gli occhi e vide Israele accampato, tribù per tribù. Allora lo spirito di Dio fu sopra di lui.</p>
<p class="C24 V3">Egli pronunciò il suo poema e disse: «Oracolo di Balaam, figlio di Beor, e oracolo dell’uomo dall’occhio penetrante;</p>
<p class="C24 V4">oracolo di chi ode le parole di Dio, di chi vede la visione dell’Onnipotente, cade e gli è tolto il velo dagli occhi.</p>
<p class="C24 V5">Come sono belle le tue tende, Giacobbe, le tue dimore, Israele!</p>
<p class="C24 V6">Si estendono come vallate, come giardini lungo un fiume, come àloe, che il Signore ha piantato, come cedri lungo le acque.</p>
<p class="C24 V7">Fluiranno acque dalle sue secchie e il suo seme come acque copiose. Il suo re sarà più grande di Agag e il suo regno sarà esaltato.</p>
<p class="C24 V8">Dio, che lo ha fatto uscire dall’Egitto, è per lui come le corna del bufalo. Egli divora le nazioni che lo avversano, addenta le loro ossa e le loro frecce egli spezza.</p>
<p class="C24 V9">Si accoscia, si accovaccia come un leone e come una leonessa: chi lo farà alzare? Benedetto chi ti benedice e maledetto chi ti maledice».</p>
<p class="C24 V10">Allora l’ira di Balak si accese contro Balaam; Balak batté le mani e disse a Balaam: «Per maledire i miei nemici ti ho chiamato, ed ecco li hai grandemente benedetti per tre volte.</p>
<p class="C24 V11">Ora vattene nella tua terra! Avevo detto che ti avrei colmato di onori, ma ecco, il Signore ti ha impedito di averli».</p>
<p class="C24 V12">Balaam disse a Balak: «Non avevo forse detto ai messaggeri che mi avevi mandato:</p>
<p class="C24 V13">“Quand’anche Balak mi desse la sua casa piena d’argento e d’oro, non potrei trasgredire l’ordine del Signore per fare cosa, buona o cattiva, di mia iniziativa: ciò che il Signore dirà, quello soltanto dirò”?</p>
<p class="C24 V14">Ora sto per tornare al mio popolo; ebbene, vieni: ti predirò ciò che questo popolo farà al tuo popolo nei giorni a venire».</p>
<p class="C24 V15">Egli pronunciò il suo poema e disse: «Oracolo di Balaam, figlio di Beor, oracolo dell’uomo dall’occhio penetrante,</p>
<p class="C24 V16">oracolo di chi ode le parole di Dio e conosce la scienza dell’Altissimo, di chi vede la visione dell’Onnipotente, cade e gli è tolto il velo dagli occhi.</p>
<p class="C24 V17">Io lo vedo, ma non ora, io lo contemplo, ma non da vicino: una stella spunta da Giacobbe e uno scettro sorge da Israele, spacca le tempie di Moab e il cranio di tutti i figli di Set;</p>
<p class="C24 V18">Edom diverrà sua conquista e diverrà sua conquista Seir, suo nemico, mentre Israele compirà prodezze.</p>
<p class="C24 V19">Uno di Giacobbe dominerà e farà perire gli scampati dalla città».</p>
<p class="C24 V20">Poi vide Amalèk, pronunciò il suo poema e disse: «Amalèk è la prima delle nazioni, ma il suo avvenire sarà la rovina».</p>
<p class="C24 V21">Poi vide i Keniti, pronunciò il suo poema e disse: «Sicura è la tua dimora, o Caino, e il tuo nido è aggrappato alla roccia.</p>
<p class="C24 V22">Ma sarà dato all’incendio, finché Assur non ti deporterà in prigionia».</p>
<p class="C24 V23">Pronunciò ancora il suo poema e disse: «Ahimè! Chi vivrà, dopo che Dio avrà compiuto queste cose?</p>
<p class="C24 V24">Verranno navi dalla parte dei Chittìm e piegheranno Assur e piegheranno Eber, ma anch’egli andrà in perdizione».</p>
<p class="C24 V25">Poi Balaam si alzò e tornò nella sua terra, mentre Balak se ne andò per la sua strada. </p>
<p class="C25 V1">Israele si stabilì a Sittìm e il popolo cominciò a fornicare con le figlie di Moab.</p>
<p class="C25 V2">Esse invitarono il popolo ai sacrifici offerti ai loro dèi; il popolo mangiò e si prostrò davanti ai loro dèi.</p>
<p class="C25 V3">Israele aderì a Baal-Peor e l’ira del Signore si accese contro Israele.</p>
<p class="C25 V4">Il Signore disse a Mosè: «Prendi tutti i capi del popolo e fa’ appendere al palo costoro, davanti al Signore, in faccia al sole, e si allontanerà l’ira ardente del Signore da Israele».</p>
<p class="C25 V5">Mosè disse ai giudici d’Israele: «Ognuno di voi uccida dei suoi uomini coloro che hanno aderito a Baal-Peor».</p>
<p class="C25 V6">Uno degli Israeliti venne e condusse ai suoi fratelli una donna madianita, sotto gli occhi di Mosè e di tutta la comunità degli Israeliti, mentre essi stavano piangendo all’ingresso della tenda del convegno.</p>
<p class="C25 V7">Vedendo ciò, Fineès, figlio di Eleàzaro, figlio del sacerdote Aronne, si alzò in mezzo alla comunità, prese in mano una lancia,</p>
<p class="C25 V8">seguì quell’uomo di Israele nell’alcova e li trafisse tutti e due, l’uomo d’Israele e la donna, nel basso ventre. E il flagello si allontanò dagli Israeliti.</p>
<p class="C25 V9">Quelli che morirono per il flagello furono ventiquattromila.</p>
<p class="C25 V10">Il Signore parlò a Mosè e disse:</p>
<p class="C25 V11">«Fineès, figlio di Eleàzaro, figlio del sacerdote Aronne, ha allontanato la mia collera dagli Israeliti, mostrando la mia stessa gelosia in mezzo a loro, e io nella mia gelosia non ho sterminato gli Israeliti.</p>
<p class="C25 V12">Perciò digli che io stabilisco con lui la mia alleanza di pace;</p>
<p class="C25 V13">essa sarà per lui e per la sua discendenza dopo di lui un’alleanza di perenne sacerdozio, perché egli ha avuto zelo per il suo Dio e ha compiuto il rito espiatorio per gli Israeliti».</p>
<p class="C25 V14">L’uomo d’Israele, ucciso con la Madianita, si chiamava Zimrì, figlio di Salu, principe di un casato paterno dei Simeoniti.</p>
<p class="C25 V15">La donna uccisa, la Madianita, si chiamava Cozbì, figlia di Sur, capo della gente di un casato in Madian.</p>
<p class="C25 V16">Il Signore parlò a Mosè e disse:</p>
<p class="C25 V17">«Trattate i Madianiti da nemici e uccideteli,</p>
<p class="C25 V18">poiché essi sono stati nemici per voi con le astuzie che hanno usato con voi nella vicenda di Peor e di Cozbì, figlia di un principe di Madian, loro sorella, che è stata uccisa il giorno del flagello causato per il fatto di Peor». </p>
<p class="C26 V1">Dopo il flagello il Signore parlò a Mosè e ad Eleàzaro, figlio del sacerdote Aronne, e disse: </p>
<p class="C26 V2">«Fate il computo di tutta la comunità degli Israeliti, dai vent’anni in su, suddivisi secondo i loro casati paterni, di quanti in Israele possono andare in guerra».</p>
<p class="C26 V3">Mosè e il sacerdote Eleàzaro dissero loro nelle steppe di Moab presso il Giordano di Gerico: </p>
<p class="C26 V4">«Si faccia il censimento dai vent’anni in su, secondo quanto il Signore aveva ordinato a Mosè e agli Israeliti, usciti dalla terra d’Egitto».</p>
<p class="C26 V5">Ruben, primogenito d’Israele. Figli di Ruben: da Enoc discende la famiglia degli Enochiti; da Pallu discende la famiglia dei Palluiti;</p>
<p class="C26 V6">da Chesron discende la famiglia dei Chesroniti; da Carmì discende la famiglia dei Carmiti.</p>
<p class="C26 V7">Tali sono le famiglie dei Rubeniti: quelli che furono registrati erano quarantatremilasettecentotrenta.</p>
<p class="C26 V8">Figli di Pallu: Eliàb.</p>
<p class="C26 V9">Figli di Eliàb: Nemuèl, Datan e Abiràm. Questi sono quel Datan e quell’Abiràm, membri del consiglio, che si ribellarono contro Mosè e contro Aronne con la gente di Core, quando questa si era ribellata contro il Signore;</p>
<p class="C26 V10">la terra spalancò la bocca e li inghiottì insieme con Core, quando quella gente perì e il fuoco divorò duecentocinquanta uomini, che servirono d’esempio.</p>
<p class="C26 V11">Ma i figli di Core non perirono.</p>
<p class="C26 V12">Figli di Simeone, secondo le loro famiglie: da Nemuèl discende la famiglia dei Nemueliti; da Iamin la famiglia degli Iaminiti; da Iachin la famiglia degli Iachiniti;</p>
<p class="C26 V13">da Zerach la famiglia degli Zerachiti; da Saul la famiglia dei Sauliti.</p>
<p class="C26 V14">Tali sono le famiglie dei Simeoniti. Ne furono registrati ventiduemiladuecento.</p>
<p class="C26 V15">Figli di Gad, secondo le loro famiglie: da Sefon discende la famiglia dei Sefoniti; da Agghì la famiglia degli Agghiti; da Sunì la famiglia dei Suniti;</p>
<p class="C26 V16">da Oznì la famiglia degli Ozniti; da Erì la famiglia degli Eriti;</p>
<p class="C26 V17">da Arod la famiglia degli Aroditi; da Arelì la famiglia degli Areliti.</p>
<p class="C26 V18">Tali sono le famiglie dei figli di Gad. Ne furono registrati quarantamilacinquecento.</p>
<p class="C26 V19">Figli di Giuda: Er e Onan; ma Er e Onan morirono nella terra di Canaan.</p>
<p class="C26 V20">I figli di Giuda, secondo le loro famiglie, furono: da Sela discende la famiglia dei Selaniti; da Peres la famiglia dei Peresiti; da Zerach la famiglia degli Zerachiti.</p>
<p class="C26 V21">I figli di Peres furono: da Chesron discende la famiglia dei Chesroniti; da Camul discende la famiglia dei Camuliti.</p>
<p class="C26 V22">Tali sono le famiglie di Giuda. Ne furono registrati settantaseimilacinquecento.</p>
<p class="C26 V23">Figli di Ìssacar, secondo le loro famiglie: da Tola discende la famiglia dei Tolaiti; da Puva la famiglia dei Puviti;</p>
<p class="C26 V24">da Iasub la famiglia degli Iasubiti; da Simron la famiglia dei Simroniti.</p>
<p class="C26 V25">Tali sono le famiglie di Ìssacar. Ne furono registrati sessantaquattromilatrecento.</p>
<p class="C26 V26">Figli di Zàbulon, secondo le loro famiglie: da Sered discende la famiglia dei Serediti; da Elon la famiglia degli Eloniti; da Iacleèl la famiglia degli Iacleeliti.</p>
<p class="C26 V27">Tali sono le famiglie degli Zabuloniti. Ne furono registrati sessantamilacinquecento.</p>
<p class="C26 V28">Figli di Giuseppe, secondo le loro famiglie: Manasse ed Èfraim.</p>
<p class="C26 V29">Figli di Manasse: da Machir discende la famiglia dei Machiriti. Machir generò Gàlaad. Da Gàlaad discende la famiglia dei Galaaditi.</p>
<p class="C26 V30">Questi sono i figli di Gàlaad: da Iezer discende la famiglia degli Iezeriti; da Chelek discende la famiglia dei Cheleciti;</p>
<p class="C26 V31">da Asrièl discende la famiglia degli Asrieliti; da Sichem discende la famiglia dei Sichemiti;</p>
<p class="C26 V32">da Semidà discende la famiglia dei Semidaiti; da Chefer discende la famiglia dei Cheferiti.</p>
<p class="C26 V33">Ora Selofcàd, figlio di Chefer, non ebbe maschi ma soltanto figlie, e le figlie di Selofcàd si chiamarono Macla, Noa, Cogla, Milca e Tirsa.</p>
<p class="C26 V34">Tali sono le famiglie di Manasse. Ne furono registrati cinquantaduemilasettecento.</p>
<p class="C26 V35">Questi sono i figli di Èfraim, secondo le loro famiglie: da Sutèlach discende la famiglia dei Sutalchiti; da Becher la famiglia dei Becheriti; da Tacan la famiglia dei Tacaniti.</p>
<p class="C26 V36">Questi sono i figli di Sutèlach: da Eran discende la famiglia degli Eraniti.</p>
<p class="C26 V37">Tali sono le famiglie dei figli di Èfraim. Ne furono registrati trentaduemilacinquecento. Questi sono i figli di Giuseppe, secondo le loro famiglie.</p>
<p class="C26 V38">Figli di Beniamino, secondo le loro famiglie: da Bela discende la famiglia dei Belaiti; da Asbel discende la famiglia degli Asbeliti; da Achiràm discende la famiglia degli Achiramiti;</p>
<p class="C26 V39">da Sufam discende la famiglia dei Sufamiti; da Cufam discende la famiglia dei Cufamiti.</p>
<p class="C26 V40">I figli di Bela furono Ard e Naamàn; da Ard discende la famiglia degli Arditi; da Naamàn discende la famiglia dei Naamiti.</p>
<p class="C26 V41">Tali sono i figli di Beniamino, secondo le loro famiglie. Ne furono registrati quarantacinquemilaseicento.</p>
<p class="C26 V42">Questi sono i figli di Dan, secondo le loro famiglie: da Sucam discende la famiglia dei Sucamiti. Sono queste le famiglie di Dan, secondo le loro famiglie.</p>
<p class="C26 V43">Totale per le famiglie dei Sucamiti: ne furono registrati sessantaquattromilaquattrocento.</p>
<p class="C26 V44">Figli di Aser, secondo le loro famiglie: da Imna discende la famiglia degli Imniti; da Isvì la famiglia degli Isviti; da Berià la famiglia dei Beriiti.</p>
<p class="C26 V45">Dai figli di Berià discendono: da Cheber discende la famiglia dei Cheberiti; da Malchièl discende la famiglia dei Malchieliti.</p>
<p class="C26 V46">La figlia di Aser si chiamava Serach.</p>
<p class="C26 V47">Tali sono le famiglie dei figli di Aser. Ne furono registrati cinquantatremilaquattrocento.</p>
<p class="C26 V48">Figli di Nèftali, secondo le loro famiglie: da Iacseèl discende la famiglia degli Iacseeliti; da Gunì la famiglia dei Guniti;</p>
<p class="C26 V49">da Ieser la famiglia degli Ieseriti; da Sillem la famiglia dei Sillemiti.</p>
<p class="C26 V50">Tali sono le famiglie di Nèftali, secondo le loro famiglie. Ne furono registrati quarantacinquemilaquattrocento.</p>
<p class="C26 V51">Questi sono gli Israeliti che furono registrati: seicentounmilasettecentotrenta.</p>
<p class="C26 V52">Il Signore parlò a Mosè dicendo:</p>
<p class="C26 V53">«Tra costoro la terra sarà divisa in eredità, secondo il numero delle persone.</p>
<p class="C26 V54">A chi è numeroso darai numerosa eredità e a chi è piccolo darai piccola eredità; a ciascuno sarà data la sua eredità secondo il numero dei suoi censiti.</p>
<p class="C26 V55">La terra sarà divisa per sorteggio; essi riceveranno la rispettiva proprietà secondo i nomi delle loro tribù paterne.</p>
<p class="C26 V56">La ripartizione delle proprietà sarà gettata a sorte per tutte le tribù, grandi o piccole».</p>
<p class="C26 V57">Questi sono i leviti dei quali si fece il censimento, secondo le loro famiglie: da Gherson discende la famiglia dei Ghersoniti; da Keat la famiglia dei Keatiti; da Merarì la famiglia dei Merariti.</p>
<p class="C26 V58">Queste sono le famiglie di Levi: la famiglia dei Libniti, la famiglia degli Ebroniti, la famiglia dei Macliti, la famiglia dei Musiti, la famiglia dei Coriti. Keat generò Amram.</p>
<p class="C26 V59">La moglie di Amram si chiamava Iochebed, figlia di Levi, che nacque a Levi in Egitto; essa partorì ad Amram Aronne, Mosè e Maria loro sorella.</p>
<p class="C26 V60">Ad Aronne nacquero Nadab e Abiu, Eleàzaro e Itamàr.</p>
<p class="C26 V61">Ora Nadab e Abiu morirono quando presentarono al Signore un fuoco illegittimo.</p>
<p class="C26 V62">I censiti furono ventitremila: tutti maschi, dall’età di un mese in su. Essi non furono compresi nel censimento degli Israeliti perché non fu data loro alcuna proprietà tra gli Israeliti.</p>
<p class="C26 V63">Questi sono i censiti da Mosè e dal sacerdote Eleàzaro, i quali fecero il censimento degli Israeliti nelle steppe di Moab presso il Giordano di Gerico.</p>
<p class="C26 V64">Fra questi non vi era alcuno di quegli Israeliti dei quali Mosè e il sacerdote Aronne avevano fatto il censimento nel deserto del Sinai,</p>
<p class="C26 V65">perché il Signore aveva detto di loro: «Dovranno morire nel deserto!». E non ne rimase neppure uno, eccetto Caleb, figlio di Iefunnè, e Giosuè, figlio di Nun. </p>
<p class="C27 V1">Si fecero avanti le figlie di Selofcàd, figlio di Chefer, figlio di Gàlaad, figlio di Machir, figlio di Manasse, delle famiglie di Manasse, figlio di Giuseppe, che si chiamavano Macla, Noa, Cogla, Milca e Tirsa.</p>
<p class="C27 V2">Si presentarono davanti a Mosè, davanti al sacerdote Eleàzaro, davanti ai prìncipi e a tutta la comunità all'ingresso della tenda del convegno, e dissero: </p>
<p class="C27 V3">«Nostro padre è morto nel deserto. Egli non era nella compagnia di coloro che si erano coalizzati contro il Signore, non era della gente di Core, ma è morto a causa del suo peccato, senza figli maschi.</p>
<p class="C27 V4">Perché dovrebbe il nome di nostro padre scomparire dalla sua famiglia, per il fatto che non ha avuto figli maschi? Dacci una proprietà in mezzo ai fratelli di nostro padre».</p>
<p class="C27 V5">Mosè presentò la loro causa davanti al Signore.</p>
<p class="C27 V6">Il Signore disse a Mosè: </p>
<p class="C27 V7">«Le figlie di Selofcàd dicono bene. Darai loro in eredità una proprietà tra i fratelli del loro padre e farai passare a esse l’eredità del loro padre.</p>
<p class="C27 V8">Parlerai inoltre agli Israeliti e dirai: “Quando un uomo morirà senza lasciare un figlio maschio, farete passare la sua eredità alla figlia.</p>
<p class="C27 V9">Se non ha neppure una figlia, darete la sua eredità ai suoi fratelli.</p>
<p class="C27 V10">Se non ha fratelli, darete la sua eredità ai fratelli del padre.</p>
<p class="C27 V11">Se non ci sono fratelli del padre, darete la sua eredità al parente più stretto nella sua cerchia familiare e quegli la possederà. Questa sarà per gli Israeliti una norma di diritto, secondo quanto il Signore ha ordinato a Mosè”».</p>
<p class="C27 V12">Il Signore disse a Mosè: «Sali su questo monte degli Abarìm e contempla la terra che io do agli Israeliti.</p>
<p class="C27 V13">Quando l'avrai vista, anche tu sarai riunito ai tuoi padri, come fu riunito Aronne tuo fratello,</p>
<p class="C27 V14">perché vi siete ribellati contro il mio ordine nel deserto di Sin, quando la comunità si ribellò, e non avete manifestato la mia santità agli occhi loro, a proposito di quelle acque». Sono le acque di Merìba di Kades, nel deserto di Sin.</p>
<p class="C27 V15">Mosè disse al Signore:</p>
<p class="C27 V16">«Il Signore, il Dio della vita di ogni essere vivente, metta a capo di questa comunità un uomo</p>
<p class="C27 V17">che li preceda nell'uscire e nel tornare, li faccia uscire e li faccia tornare, perché la comunità del Signore non sia un gregge senza pastore».</p>
<p class="C27 V18">Il Signore disse a Mosè: «Prenditi Giosuè, figlio di Nun, uomo in cui è lo spirito; porrai la mano su di lui,</p>
<p class="C27 V19">lo farai comparire davanti al sacerdote Eleàzaro e davanti a tutta la comunità, gli darai i tuoi ordini sotto i loro occhi</p>
<p class="C27 V20">e porrai su di lui una parte della tua autorità, perché tutta la comunità degli Israeliti gli obbedisca.</p>
<p class="C27 V21">Egli si presenterà davanti al sacerdote Eleàzaro, che consulterà per lui il giudizio degli urìm davanti al Signore; egli e tutti gli Israeliti con lui e tutta la comunità usciranno all'ordine di Eleàzaro ed entreranno all'ordine suo».</p>
<p class="C27 V22">Mosè fece come il Signore gli aveva ordinato; prese Giosuè e lo fece comparire davanti al sacerdote Eleàzaro e davanti a tutta la comunità;</p>
<p class="C27 V23">pose su di lui le mani e gli diede i suoi ordini, come il Signore aveva detto per mezzo di Mosè. </p>
<p class="C28 V1">Il Signore parlò a Mosè e disse: </p>
<p class="C28 V2">«Ordina agli Israeliti e di’ loro: “Avrete cura di presentarmi al tempo stabilito l’offerta, l’alimento dei miei sacrifici da consumare con il fuoco, profumo a me gradito”.</p>
<p class="C28 V3">Dirai loro: “Questo è il sacrificio consumato dal fuoco, che offrirete al Signore: agnelli dell'anno, senza difetti, due al giorno, come olocausto perenne.</p>
<p class="C28 V4">Offrirai il primo agnello la mattina e l'altro agnello lo offrirai al tramonto;</p>
<p class="C28 V5">come oblazione un decimo di efa di fior di farina, impastata con un quarto di hin di olio puro.</p>
<p class="C28 V6">Tale è l’olocausto perenne, offerto presso il monte Sinai: sacrificio consumato dal fuoco, profumo gradito al Signore.</p>
<p class="C28 V7">La libagione sarà di un quarto di hin per il primo agnello; la libagione sarà versata nel santuario, bevanda inebriante in onore del Signore.</p>
<p class="C28 V8">Offrirai il secondo agnello al tramonto, con un’oblazione e una libagione simili a quelle della mattina: è un sacrificio consumato dal fuoco, profumo gradito al Signore.</p>
<p class="C28 V9">Nel giorno di sabato offrirete due agnelli dell’anno, senza difetti; come oblazione due decimi di fior di farina impastata con olio, con la sua libagione.</p>
<p class="C28 V10">È l’olocausto del sabato, per ogni sabato, oltre l'olocausto perenne e la sua libagione.</p>
<p class="C28 V11">Al principio dei vostri mesi offrirete come olocausto al Signore due giovenchi, un ariete, sette agnelli dell’anno, senza difetti,</p>
<p class="C28 V12">e tre decimi di fior di farina impastata con olio, come oblazione per ciascun giovenco; due decimi di fior di farina impastata con olio, per il solo ariete,</p>
<p class="C28 V13">e ciascuna volta un decimo di fior di farina impastata con olio, come oblazione per ogni agnello. È un olocausto di profumo gradito, un sacrificio consumato dal fuoco in onore del Signore.</p>
<p class="C28 V14">Le libagioni saranno di un mezzo hin di vino per giovenco, di un terzo di hin per l'ariete e di un quarto di hin per agnello. È l’olocausto del mese, per tutti i mesi dell'anno.</p>
<p class="C28 V15">Si offrirà al Signore un capro in sacrificio per il peccato, oltre l’olocausto perenne e la sua libagione.</p>
<p class="C28 V16">Il primo mese, il giorno quattordici del mese, sarà la Pasqua del Signore.</p>
<p class="C28 V17">Il giorno quindici di quel mese sarà giorno di festa. Per sette giorni si mangerà pane azzimo.</p>
<p class="C28 V18">Il primo giorno si terrà una riunione sacra; non farete alcun lavoro servile.</p>
<p class="C28 V19">Offrirete in sacrificio consumato dal fuoco un olocausto al Signore: due giovenchi, un ariete e sette agnelli dell'anno senza difetti.</p>
<p class="C28 V20">La loro oblazione sarà fior di farina impastata con olio: ne offrirete tre decimi per giovenco e due per l’ariete,</p>
<p class="C28 V21">ne offrirai un decimo per volta per ciascuno dei sette agnelli</p>
<p class="C28 V22">e offrirai un capro come sacrificio per il peccato, per compiere il rito espiatorio su di voi.</p>
<p class="C28 V23">Offrirete questi sacrifici oltre l'olocausto della mattina, che è un olocausto perenne.</p>
<p class="C28 V24">Li offrirete ogni giorno, per sette giorni; è un alimento consumato dal fuoco, un sacrificio di profumo gradito al Signore. Lo si offrirà oltre l'olocausto perenne con la sua libagione.</p>
<p class="C28 V25">Il settimo giorno terrete una riunione sacra; non farete alcun lavoro servile.</p>
<p class="C28 V26">Il giorno delle primizie, quando presenterete al Signore un’oblazione nuova, alla vostra festa delle Settimane, terrete una riunione sacra; non farete alcun lavoro servile.</p>
<p class="C28 V27">Offrirete in olocausto di profumo gradito al Signore due giovenchi, un ariete e sette agnelli dell’anno.</p>
<p class="C28 V28">La loro oblazione sarà fior di farina impastata con olio: tre decimi per ogni giovenco, due decimi per il solo ariete</p>
<p class="C28 V29">e un decimo ogni volta per ciascuno dei sette agnelli.</p>
<p class="C28 V30">Offrirete un capro per compiere il rito espiatorio per voi.</p>
<p class="C28 V31">Offrirete questi sacrifici, oltre l'olocausto perenne e la sua oblazione. Sceglierete animali senza difetti e vi aggiungerete le loro libagioni. </p>
<p class="C29 V1">Il settimo mese, il primo del mese, terrete una riunione sacra; non farete alcun lavoro servile. Sarà per voi il giorno dell’acclamazione con le trombe.</p>
<p class="C29 V2">Offrirete in olocausto di profumo gradito al Signore un giovenco, un ariete, sette agnelli dell'anno senza difetti.</p>
<p class="C29 V3">La loro oblazione sarà fior di farina impastata con olio: tre decimi per il giovenco, due decimi per l'ariete,</p>
<p class="C29 V4">un decimo per ciascuno dei sette agnelli.</p>
<p class="C29 V5">Offrirete inoltre un capro in sacrificio per il peccato, per compiere il rito espiatorio per voi,</p>
<p class="C29 V6">oltre l’olocausto del mese con la sua oblazione e l'olocausto perenne con la sua oblazione e le loro libagioni, secondo il loro rito. Sarà un sacrificio consumato dal fuoco, profumo gradito al Signore.</p>
<p class="C29 V7">Il dieci di questo settimo mese terrete una riunione sacra e vi umilierete; non farete alcun lavoro</p>
<p class="C29 V8">e offrirete in olocausto di profumo gradito al Signore un giovenco, un ariete, sette agnelli dell’anno senza difetti.</p>
<p class="C29 V9">La loro oblazione sarà fior di farina impastata con olio: tre decimi per il giovenco, due decimi per il solo ariete,</p>
<p class="C29 V10">un decimo ogni volta per ciascuno dei sette agnelli.</p>
<p class="C29 V11">Offrirete inoltre un capro in sacrificio per il peccato, oltre il sacrificio per il peccato del rito espiatorio e oltre l'olocausto perenne con la sua oblazione e le loro libagioni.</p>
<p class="C29 V12">Il quindicesimo giorno del settimo mese terrete una riunione sacra; non farete alcun lavoro servile e celebrerete una festa in onore del Signore per sette giorni.</p>
<p class="C29 V13">Offrirete in olocausto, come sacrificio consumato dal fuoco, profumo gradito al Signore, tredici giovenchi, due arieti, quattordici agnelli dell’anno senza difetti.</p>
<p class="C29 V14">La loro oblazione sarà fior di farina impastata con olio: tre decimi per ciascuno dei tredici giovenchi, due decimi per ciascuno dei due arieti,</p>
<p class="C29 V15">un decimo ogni volta per ciascuno dei quattordici agnelli.</p>
<p class="C29 V16">Offrirete inoltre un capro in sacrificio per il peccato, oltre l'olocausto perenne, con la sua oblazione e la sua libagione.</p>
<p class="C29 V17">Il secondo giorno offrirete dodici giovenchi, due arieti, quattordici agnelli dell'anno senza difetti,</p>
<p class="C29 V18">con le loro oblazioni e le libagioni per i giovenchi, gli arieti e gli agnelli secondo il numero e il rito,</p>
<p class="C29 V19">e un capro in sacrificio per il peccato, oltre l’olocausto perenne, la sua oblazione e le loro libagioni.</p>
<p class="C29 V20">Il terzo giorno offrirete undici giovenchi, due arieti, quattordici agnelli dell'anno senza difetti,</p>
<p class="C29 V21">con le loro oblazioni e le loro libagioni per i giovenchi, gli arieti e gli agnelli secondo il loro numero e il rito,</p>
<p class="C29 V22">e un capro in sacrificio per il peccato, oltre l’olocausto perenne, la sua oblazione e la sua libagione.</p>
<p class="C29 V23">Il quarto giorno offrirete dieci giovenchi, due arieti, quattordici agnelli dell'anno senza difetti,</p>
<p class="C29 V24">con le loro offerte e le loro libagioni per i giovenchi, gli arieti e gli agnelli secondo il loro numero e il rito,</p>
<p class="C29 V25">e un capro in sacrificio per il peccato, oltre l’olocausto perenne, la sua oblazione e la sua libagione.</p>
<p class="C29 V26">Il quinto giorno offrirete nove giovenchi, due arieti, quattordici agnelli dell'anno senza difetti,</p>
<p class="C29 V27">con le loro oblazioni e le loro libagioni per i giovenchi, gli arieti e gli agnelli secondo il loro numero e il rito,</p>
<p class="C29 V28">e un capro in sacrificio per il peccato, oltre l’olocausto perenne, la sua oblazione e la sua libagione.</p>
<p class="C29 V29">Il sesto giorno offrirete otto giovenchi, due arieti, quattordici agnelli dell'anno senza difetti,</p>
<p class="C29 V30">con le loro oblazioni e le loro libagioni per i giovenchi, gli arieti e gli agnelli secondo il loro numero e il rito,</p>
<p class="C29 V31">e un capro in sacrificio per il peccato, oltre l’olocausto perenne, la sua oblazione e la sua libagione.</p>
<p class="C29 V32">Il settimo giorno offrirete sette giovenchi, due arieti, quattordici agnelli dell'anno senza difetti,</p>
<p class="C29 V33">con le loro oblazioni e le loro libagioni per i giovenchi, gli arieti e gli agnelli secondo il loro numero e il rito,</p>
<p class="C29 V34">e un capro in sacrificio per il peccato, oltre l'olocausto perenne, la sua oblazione e la sua libagione.</p>
<p class="C29 V35">L’ottavo giorno terrete una riunione sacra; non farete alcun lavoro servile;</p>
<p class="C29 V36">offrirete in olocausto, come sacrificio consumato dal fuoco, profumo gradito al Signore, un giovenco, un ariete, sette agnelli dell’anno senza difetti,</p>
<p class="C29 V37">con le loro oblazioni e le loro libagioni, per il giovenco, l’ariete e gli agnelli secondo il loro numero e il rito,</p>
<p class="C29 V38">e un capro in sacrificio per il peccato, oltre l’olocausto perenne, la sua oblazione e la sua libagione.</p>
<p class="C29 V39">Questi sono i sacrifici che offrirete al Signore nelle vostre solennità, oltre i vostri voti e le vostre offerte spontanee, si tratti dei vostri olocausti o delle vostre oblazioni o delle vostre libagioni o dei vostri sacrifici di comunione”». </p>
<p class="C30 V1">Mosè riferì agli Israeliti quanto il Signore gli aveva ordinato.</p>
<p class="C30 V2">Mosè disse ai capi delle tribù degli Israeliti: «Questo il Signore ha ordinato: </p>
<p class="C30 V3">“Quando uno avrà fatto un voto al Signore o si sarà impegnato con giuramento a un obbligo, non violi la sua parola, ma dia esecuzione a quanto ha promesso con la bocca.</p>
<p class="C30 V4">Quando una donna avrà fatto un voto al Signore e si sarà impegnata a un obbligo, mentre è ancora in casa del padre, durante la sua giovinezza,</p>
<p class="C30 V5">se il padre, venuto a conoscenza del voto di lei e dell’obbligo al quale si è impegnata, non dice nulla, tutti i voti di lei saranno validi e saranno validi tutti gli obblighi ai quali si sarà impegnata.</p>
<p class="C30 V6">Ma se il padre, quando ne viene a conoscenza, le fa opposizione, tutti i voti di lei e tutti gli obblighi ai quali si sarà impegnata non saranno validi; il Signore la perdonerà, perché il padre le ha fatto opposizione.</p>
<p class="C30 V7">Se si sposa quando è legata da voti o da un obbligo assunto alla leggera con le labbra,</p>
<p class="C30 V8">se il marito ne ha conoscenza e quando viene a conoscenza non dice nulla, i voti di lei saranno validi e saranno validi gli obblighi da lei assunti.</p>
<p class="C30 V9">Ma se il marito, quando ne viene a conoscenza, le fa opposizione, egli annullerà il voto che ella ha fatto e l’obbligo che si è assunta alla leggera; il Signore la perdonerà.</p>
<p class="C30 V10">Ma il voto di una vedova o di una donna ripudiata, qualunque sia l'obbligo che si è assunta, rimarrà valido.</p>
<p class="C30 V11">Se una donna nella casa del marito farà voti o si impegnerà con giuramento a un obbligo</p>
<p class="C30 V12">e il marito ne avrà conoscenza, se il marito non dice nulla e non le fa opposizione, tutti i voti di lei saranno validi e saranno validi tutti gli obblighi da lei assunti.</p>
<p class="C30 V13">Ma se il marito, quando ne viene a conoscenza, li annulla, quanto le sarà uscito dalle labbra, voti od obblighi, non sarà valido: il marito lo ha annullato; il Signore la perdonerà.</p>
<p class="C30 V14">Il marito può ratificare e il marito può annullare qualunque voto e qualunque giuramento, per il quale ella sia impegnata a mortificarsi.</p>
<p class="C30 V15">Ma se il marito, con il passare dei giorni, non dice nulla in proposito, egli ratifica così tutti i voti di lei e tutti gli obblighi da lei assunti; li ratifica perché non ha detto nulla a questo proposito quando ne ha avuto conoscenza.</p>
<p class="C30 V16">Ma se li annulla qualche tempo dopo averne avuto conoscenza, porterà il peso della colpa della moglie”».</p>
<p class="C30 V17">Queste sono le leggi che il Signore prescrisse a Mosè riguardo al marito e alla moglie, al padre e alla figlia, quando questa è ancora fanciulla, in casa del padre. </p>
<p class="C31 V1">Il Signore parlò a Mosè e disse: </p>
<p class="C31 V2">«Compi la vendetta degli Israeliti contro i Madianiti, quindi sarai riunito ai tuoi padri».</p>
<p class="C31 V3">Mosè disse al popolo: «Si armino fra voi uomini per l’esercito e marcino contro Madian, per eseguire la vendetta del Signore su Madian.</p>
<p class="C31 V4">Manderete in guerra mille uomini per tribù, per tutte le tribù d'Israele».</p>
<p class="C31 V5">Così furono reclutati, tra le migliaia d'Israele, mille uomini per tribù, cioè dodicimila armati per la guerra.</p>
<p class="C31 V6">Mosè mandò in guerra quei mille uomini per tribù e con loro Fineès, figlio del sacerdote Eleàzaro, il quale portava gli oggetti sacri e aveva in mano le trombe dell'acclamazione.</p>
<p class="C31 V7">Marciarono dunque contro Madian, come il Signore aveva ordinato a Mosè, e uccisero tutti i maschi.</p>
<p class="C31 V8">Tra i caduti uccisero anche i re di Madian Evì, Rekem, Sur, Cur e Reba, cioè cinque re di Madian; uccisero di spada anche Balaam figlio di Beor.</p>
<p class="C31 V9">Gli Israeliti fecero prigioniere le donne di Madian e i loro fanciulli e catturarono come bottino tutto il loro bestiame, tutte le loro greggi e ogni loro bene;</p>
<p class="C31 V10">appiccarono il fuoco a tutte le città che quelli abitavano e a tutti i loro recinti,</p>
<p class="C31 V11">e presero tutto il bottino e tutta la preda, gente e bestiame.</p>
<p class="C31 V12">Poi condussero i prigionieri, la preda e il bottino a Mosè, al sacerdote Eleàzaro e alla comunità degli Israeliti, accampati nelle steppe di Moab, presso il Giordano di Gerico.</p>
<p class="C31 V13">Mosè, il sacerdote Eleàzaro e tutti i prìncipi della comunità uscirono loro incontro fuori dell'accampamento.</p>
<p class="C31 V14">Mosè si adirò contro i comandanti dell'esercito, capi di migliaia e capi di centinaia, che tornavano da quella spedizione di guerra.</p>
<p class="C31 V15">Mosè disse loro: «Avete lasciato in vita tutte le femmine?</p>
<p class="C31 V16">Proprio loro, per suggerimento di Balaam, hanno insegnato agli Israeliti l’infedeltà verso il Signore, nella vicenda di Peor, per cui venne il flagello nella comunità del Signore.</p>
<p class="C31 V17">Ora uccidete ogni maschio tra i fanciulli e uccidete ogni donna che si è unita con un uomo;</p>
<p class="C31 V18">ma tutte le fanciulle che non si sono unite con uomini, conservatele in vita per voi.</p>
<p class="C31 V19">Voi poi accampatevi per sette giorni fuori del campo; chiunque ha ucciso qualcuno e chiunque ha toccato un caduto, si purifichi il terzo e il settimo giorno: questo tanto per voi quanto per i vostri prigionieri.</p>
<p class="C31 V20">Purificherete anche ogni veste, ogni oggetto di pelle, ogni lavoro di pelo di capra e ogni oggetto di legno».</p>
<p class="C31 V21">Il sacerdote Eleàzaro disse agli uomini dell'esercito che erano andati alla battaglia: «Questa è la norma della legge che il Signore ha prescritto a Mosè:</p>
<p class="C31 V22">“L'oro, l'argento, il bronzo, il ferro, lo stagno e il piombo,</p>
<p class="C31 V23">quanto può sopportare il fuoco, lo farete passare per il fuoco e sarà reso puro, purché venga purificato anche con l'acqua della purificazione; quanto non può sopportare il fuoco, lo farete passare per l'acqua.</p>
<p class="C31 V24">Laverete anche le vostre vesti il settimo giorno e sarete puri; poi potrete entrare nell'accampamento”».</p>
<p class="C31 V25">Il Signore disse a Mosè:</p>
<p class="C31 V26">«Tu, con il sacerdote Eleàzaro e con i capi dei casati della comunità, fa' il computo di tutta la preda che è stata fatta: della gente e del bestiame;</p>
<p class="C31 V27">dividi la preda a metà fra coloro che, usciti in guerra, hanno sostenuto la battaglia e tutta la comunità.</p>
<p class="C31 V28">Dalla parte spettante ai soldati che sono usciti in guerra preleverai un contributo per il Signore: cioè un individuo su cinquecento, tanto delle persone quanto del bestiame grosso, degli asini e del bestiame minuto.</p>
<p class="C31 V29">Lo prenderete sulla metà di loro spettanza e lo darai al sacerdote Eleàzaro, come offerta da presentare quale contributo in onore del Signore.</p>
<p class="C31 V30">Della metà che spetta agli Israeliti prenderai una quota di uno su cinquanta tanto delle persone quanto del bestiame grosso, degli asini e del bestiame minuto; la darai ai leviti, che hanno la custodia della Dimora del Signore».</p>
<p class="C31 V31">Mosè e il sacerdote Eleàzaro fecero come il Signore aveva ordinato a Mosè.</p>
<p class="C31 V32">Il bottino, cioè tutto ciò che rimaneva della preda fatta dagli uomini dell'esercito, consisteva in seicentosettantacinquemila capi di bestiame minuto,</p>
<p class="C31 V33">settantaduemila capi di bestiame grosso,</p>
<p class="C31 V34">sessantunmila asini</p>
<p class="C31 V35">e trentaduemila persone, ossia donne che non si erano unite con uomini.</p>
<p class="C31 V36">La metà, cioè la parte di quelli che erano usciti in guerra, fu di trecentotrentasettemilacinquecento capi di bestiame minuto,</p>
<p class="C31 V37">dei quali seicentosettantacinque per il tributo al Signore;</p>
<p class="C31 V38">trentaseimila capi di bestiame grosso, dei quali settantadue per il tributo al Signore;</p>
<p class="C31 V39">trentamilacinquecento asini, dei quali sessantuno per il tributo al Signore,</p>
<p class="C31 V40">e sedicimila persone, delle quali trentadue per il tributo al Signore.</p>
<p class="C31 V41">Mosè diede al sacerdote Eleàzaro il contributo dell'offerta prelevata per il Signore, come il Signore gli aveva ordinato.</p>
<p class="C31 V42">La metà che spettava agli Israeliti, dopo che Mosè ebbe fatto la spartizione per gli uomini dell'esercito,</p>
<p class="C31 V43">la metà spettante alla comunità fu di trecentotrentasettemilacinquecento capi di bestiame minuto,</p>
<p class="C31 V44">trentaseimila capi di bestiame grosso,</p>
<p class="C31 V45">trentamilacinquecento asini</p>
<p class="C31 V46">e sedicimila persone.</p>
<p class="C31 V47">Da questa metà che spettava agli Israeliti, Mosè prese la quota di uno su cinquanta degli uomini e degli animali e li diede ai leviti che hanno la custodia della Dimora del Signore, come il Signore aveva ordinato a Mosè.</p>
<p class="C31 V48">I comandanti delle migliaia dell'esercito, capi di migliaia e capi di centinaia, si avvicinarono a Mosè e gli dissero:</p>
<p class="C31 V49">«I tuoi servi hanno fatto il computo dei soldati che erano sotto i nostri ordini e non ne manca neppure uno.</p>
<p class="C31 V50">Per questo portiamo, in offerta al Signore, ognuno quello che ha trovato di oggetti d'oro: bracciali, braccialetti, anelli, pendenti, collane, per compiere il rito espiatorio per le nostre persone davanti al Signore».</p>
<p class="C31 V51">Mosè e il sacerdote Eleàzaro presero da loro quell'oro, tutti gli oggetti lavorati.</p>
<p class="C31 V52">Tutto l'oro del contributo che prelevarono per il Signore, da parte dei capi di migliaia e dei capi di centinaia, pesava sedicimilasettecentocinquanta sicli.</p>
<p class="C31 V53">Gli uomini dell'esercito si tennero il bottino che ognuno aveva fatto per conto suo.</p>
<p class="C31 V54">Mosè e il sacerdote Eleàzaro presero l'oro dei capi di migliaia e di centinaia e lo portarono nella tenda del convegno come memoriale per gli Israeliti davanti al Signore. </p>
<p class="C32 V1">I figli di Ruben e i figli di Gad avevano bestiame in numero molto grande; quando videro che la terra di Iazer e la terra di Gàlaad erano luoghi da bestiame,</p>
<p class="C32 V2">i figli di Gad e i figli di Ruben vennero a parlare a Mosè, al sacerdote Eleàzaro e ai prìncipi della comunità e dissero: </p>
<p class="C32 V3">«Ataròt, Dibon, Iazer, Nimra, Chesbon, Elalè, Sebam, Nebo e Beon,</p>
<p class="C32 V4">terre che il Signore ha colpito alla presenza della comunità d'Israele, sono terre da bestiame e i tuoi servi hanno appunto il bestiame».</p>
<p class="C32 V5">Aggiunsero: «Se abbiamo trovato grazia ai tuoi occhi, sia concesso ai tuoi servi il possesso di questa regione: non farci passare il Giordano».</p>
<p class="C32 V6">Ma Mosè rispose ai figli di Gad e ai figli di Ruben: «Andrebbero dunque i vostri fratelli in guerra e voi ve ne stareste qui?</p>
<p class="C32 V7">Perché volete scoraggiare gli Israeliti dal passare nella terra che il Signore ha dato loro?</p>
<p class="C32 V8">Così fecero i vostri padri, quando li mandai da Kades-Barnea per esplorare la terra.</p>
<p class="C32 V9">Salirono fino alla valle di Escol e, dopo aver esplorato la terra, scoraggiarono gli Israeliti dall'entrare nella terra che il Signore aveva loro dato.</p>
<p class="C32 V10">Così l'ira del Signore si accese in quel giorno ed egli giurò:</p>
<p class="C32 V11">“Gli uomini che sono usciti dall'Egitto, dai vent'anni in su, non vedranno mai la terra che ho promesso con giuramento ad Abramo, a Isacco e a Giacobbe, perché non mi hanno seguito pienamente,</p>
<p class="C32 V12">se non Caleb, figlio di Iefunnè, il Kenizzita, e Giosuè, figlio di Nun, che hanno seguito il Signore pienamente”.</p>
<p class="C32 V13">L'ira del Signore si accese dunque contro Israele; lo fece errare nel deserto per quarant'anni, finché non fosse finita tutta la generazione che aveva agito male agli occhi del Signore.</p>
<p class="C32 V14">Ed ecco, voi sorgete al posto dei vostri padri, razza di uomini peccatori, per aumentare ancora l'ardore dell'ira del Signore contro Israele.</p>
<p class="C32 V15">Perché, se voi vi ritraete dal seguirlo, il Signore continuerà a lasciarlo nel deserto e voi avrete causato la perdita di tutto questo popolo».</p>
<p class="C32 V16">Ma quelli si avvicinarono a lui e gli dissero: «Costruiremo qui recinti per il nostro bestiame e città per i nostri fanciulli;</p>
<p class="C32 V17">ma, quanto a noi, ci armeremo in fretta, per marciare davanti agli Israeliti, finché li avremo introdotti nel luogo destinato loro. Intanto, i nostri fanciulli dimoreranno nelle città fortificate per timore degli abitanti della regione.</p>
<p class="C32 V18">Non torneremo alle nostre case, finché ogni Israelita non abbia ereditato ciascuno la sua eredità;</p>
<p class="C32 V19">non prenderemo nulla in eredità con loro al di là del Giordano e più oltre, perché la nostra eredità ci è toccata da questa parte del Giordano, a oriente».</p>
<p class="C32 V20">Allora Mosè disse loro: «Se fate questo, se vi armerete davanti al Signore per andare a combattere,</p>
<p class="C32 V21">se tutti quelli di voi che si armeranno passeranno il Giordano davanti al Signore, finché egli abbia scacciato i suoi nemici dalla sua presenza,</p>
<p class="C32 V22">se non tornerete fin quando la terra sia stata sottomessa davanti al Signore, voi sarete innocenti di fronte al Signore e di fronte a Israele, e questa terra sarà vostra proprietà alla presenza del Signore.</p>
<p class="C32 V23">Ma se non fate così, voi peccherete contro il Signore; sappiate che il vostro peccato vi raggiungerà.</p>
<p class="C32 V24">Costruitevi pure città per i vostri fanciulli e recinti per le vostre greggi, ma fate quello che la vostra bocca ha promesso».</p>
<p class="C32 V25">I figli di Gad e i figli di Ruben dissero a Mosè: «I tuoi servi faranno quello che il mio signore comanda.</p>
<p class="C32 V26">I nostri fanciulli, le nostre donne, le nostre greggi e tutto il nostro bestiame rimarranno qui nelle città di Gàlaad;</p>
<p class="C32 V27">ma i tuoi servi, tutti armati per la guerra, andranno a combattere davanti al Signore, come dice il mio signore».</p>
<p class="C32 V28">Allora Mosè diede per loro ordini al sacerdote Eleàzaro, a Giosuè, figlio di Nun, e ai capi delle famiglie delle tribù degli Israeliti.</p>
<p class="C32 V29">Mosè disse loro: «Se i figli di Gad e i figli di Ruben passeranno con voi il Giordano tutti armati per combattere davanti al Signore e se la terra sarà sottomessa davanti a voi, darete loro in possesso la terra di Gàlaad.</p>
<p class="C32 V30">Ma se non passeranno armati con voi, avranno la loro proprietà in mezzo a voi nella terra di Canaan».</p>
<p class="C32 V31">I figli di Gad e i figli di Ruben risposero: «Faremo come il Signore ha ordinato ai tuoi servi.</p>
<p class="C32 V32">Passeremo armati davanti al Signore nella terra di Canaan, ma, quanto a noi, il possesso della nostra eredità è di qua dal Giordano».</p>
<p class="C32 V33">Mosè dunque diede ai figli di Gad e ai figli di Ruben e a metà della tribù di Manasse, figlio di Giuseppe, il regno di Sicon, re degli Amorrei, e il regno di Og, re di Basan: il territorio con le sue città comprese entro i confini, le città del territorio che si stendeva all’intorno.</p>
<p class="C32 V34">I figli di Gad ricostruirono Dibon, Ataròt, Aroèr,</p>
<p class="C32 V35">Atròt-Sofan, Iazer, Iogbea,</p>
<p class="C32 V36">Bet-Nimra e Bet-Aran, città fortificate, e fecero recinti per le greggi.</p>
<p class="C32 V37">I figli di Ruben ricostruirono Chesbon, Elalè, Kiriatàim,</p>
<p class="C32 V38">Nebo e Baal-Meon, i cui nomi furono mutati, e Sibma, e diedero nomi alle città che avevano ricostruito.</p>
<p class="C32 V39">I figli di Machir, figlio di Manasse, andarono nella terra di Gàlaad, la presero e ne cacciarono gli Amorrei che vi abitavano.</p>
<p class="C32 V40">Mosè allora diede Gàlaad a Machir, figlio di Manasse, che vi si stabilì.</p>
<p class="C32 V41">Anche Iair, figlio di Manasse, andò e prese i loro villaggi e li chiamò villaggi di Iair.</p>
<p class="C32 V42">Nobach andò e prese Kenat con le dipendenze e la chiamò con il proprio nome, Nobach. </p>
<p class="C33 V1">Queste sono le tappe degli Israeliti che uscirono dalla terra d'Egitto, ordinati secondo le loro schiere, sotto la guida di Mosè e di Aronne.</p>
<p class="C33 V2">Mosè scrisse i loro punti di partenza, tappa per tappa, per ordine del Signore; queste sono le loro tappe nell'ordine dei loro punti di partenza.</p>
<p class="C33 V3">Partirono da Ramses il primo mese, il quindicesimo giorno del primo mese. Il giorno dopo la Pasqua, gli Israeliti uscirono a mano alzata, sotto gli occhi di tutto l'Egitto,</p>
<p class="C33 V4">mentre gli Egiziani seppellivano quelli che il Signore aveva colpito fra loro, cioè tutti i primogeniti, quando il Signore aveva pronunciato il suo giudizio anche sui loro dèi.</p>
<p class="C33 V5">Gli Israeliti partirono dunque da Ramses e si accamparono a Succot.</p>
<p class="C33 V6">Partirono da Succot e si accamparono a Etam, che è sull'estremità del deserto.</p>
<p class="C33 V7">Partirono da Etam e piegarono verso Pi-Achiròt, che è di fronte a Baal-Sefòn, e si accamparono davanti a Migdol.</p>
<p class="C33 V8">Partirono da Pi-Achiròt, passarono in mezzo al mare in direzione del deserto, fecero tre giornate di marcia nel deserto di Etam e si accamparono a Mara.</p>
<p class="C33 V9">Partirono da Mara e giunsero a Elìm; a Elìm c'erano dodici sorgenti di acqua e settanta palme: qui si accamparono.</p>
<p class="C33 V10">Partirono da Elìm e si accamparono presso il Mar Rosso.</p>
<p class="C33 V11">Partirono dal Mar Rosso e si accamparono nel deserto di Sin.</p>
<p class="C33 V12">Partirono dal deserto di Sin e si accamparono a Dofka.</p>
<p class="C33 V13">Partirono da Dofka e si accamparono ad Alus.</p>
<p class="C33 V14">Partirono da Alus e si accamparono a Refidìm, dove non c'era acqua da bere per il popolo.</p>
<p class="C33 V15">Partirono da Refidìm e si accamparono nel deserto del Sinai.</p>
<p class="C33 V16">Partirono dal deserto del Sinai e si accamparono a Kibrot-Taavà.</p>
<p class="C33 V17">Partirono da Kibrot-Taavà e si accamparono a Caseròt.</p>
<p class="C33 V18">Partirono da Caseròt e si accamparono a Ritma.</p>
<p class="C33 V19">Partirono da Ritma e si accamparono a Rimmòn-Peres.</p>
<p class="C33 V20">Partirono da Rimmòn-Peres e si accamparono a Libna.</p>
<p class="C33 V21">Partirono da Libna e si accamparono a Rissa.</p>
<p class="C33 V22">Partirono da Rissa e si accamparono a Keelata.</p>
<p class="C33 V23">Partirono da Keelata e si accamparono al monte Sefer.</p>
<p class="C33 V24">Partirono dal monte Sefer e si accamparono a Caradà.</p>
<p class="C33 V25">Partirono da Caradà e si accamparono a Makelòt.</p>
<p class="C33 V26">Partirono da Makelòt e si accamparono a Tacat.</p>
<p class="C33 V27">Partirono da Tacat e si accamparono a Tarach.</p>
<p class="C33 V28">Partirono da Tarach e si accamparono a Mitka.</p>
<p class="C33 V29">Partirono da Mitka e si accamparono a Casmonà.</p>
<p class="C33 V30">Partirono da Casmonà e si accamparono a Moseròt.</p>
<p class="C33 V31">Partirono da Moseròt e si accamparono a Bene-Iaakàn.</p>
<p class="C33 V32">Partirono da Bene-Iaakàn e si accamparono a Or-Ghidgad.</p>
<p class="C33 V33">Partirono da Or-Ghidgad e si accamparono a Iotbata.</p>
<p class="C33 V34">Partirono da Iotbata e si accamparono ad Abronà.</p>
<p class="C33 V35">Partirono da Abronà e si accamparono a Esion-Ghèber.</p>
<p class="C33 V36">Partirono da Esion-Ghèber e si accamparono nel deserto di Sin, cioè a Kades.</p>
<p class="C33 V37">Poi partirono da Kades e si accamparono al monte Or, all'estremità della terra di Edom.</p>
<p class="C33 V38">Il sacerdote Aronne salì sul monte Or per ordine del Signore e in quel luogo morì il quarantesimo anno dopo l’uscita degli Israeliti dalla terra d'Egitto, il quinto mese, il primo giorno del mese.</p>
<p class="C33 V39">Aronne era in età di centoventitré anni quando morì sul monte Or.</p>
<p class="C33 V40">Il cananeo re di Arad, che abitava nel Negheb, nella terra di Canaan, venne a sapere che gli Israeliti arrivavano.</p>
<p class="C33 V41">Partirono dal monte Or e si accamparono a Salmonà.</p>
<p class="C33 V42">Partirono da Salmonà e si accamparono a Punon.</p>
<p class="C33 V43">Partirono da Punon e si accamparono a Obot.</p>
<p class="C33 V44">Partirono da Obot e si accamparono a Iie-Abarìm sui confini di Moab.</p>
<p class="C33 V45">Partirono da Iie-Abarìm e si accamparono a Dibon-Gad.</p>
<p class="C33 V46">Partirono da Dibon-Gad e si accamparono ad Almon-Diblatàim.</p>
<p class="C33 V47">Partirono da Almon-Diblatàim e si accamparono ai monti Abarìm, di fronte al Nebo.</p>
<p class="C33 V48">Partirono dai monti Abarìm e si accamparono nelle steppe di Moab, presso il Giordano di Gerico.</p>
<p class="C33 V49">Si accamparono presso il Giordano, da Bet-Iesimòt fino ad Abel-Sittìm, nelle steppe di Moab.</p>
<p class="C33 V50">Il Signore parlò a Mosè nelle steppe di Moab, presso il Giordano di Gerico, e disse:</p>
<p class="C33 V51">«Parla agli Israeliti dicendo loro: “Quando avrete attraversato il Giordano verso la terra di Canaan</p>
<p class="C33 V52">e avrete cacciato dinanzi a voi tutti gli abitanti della terra, distruggerete tutte le loro immagini, distruggerete tutte le loro statue di metallo fuso e devasterete tutte le loro alture.</p>
<p class="C33 V53">Prenderete possesso della terra e in essa vi stabilirete, poiché io vi ho dato la terra perché la possediate.</p>
<p class="C33 V54">Dividerete la terra a sorte secondo le vostre famiglie. A chi è numeroso darai numerosa eredità e a chi è piccolo darai piccola eredità. Ognuno avrà quello che gli sarà toccato in sorte; farete la divisione secondo le tribù dei vostri padri.</p>
<p class="C33 V55">Ma se non caccerete dinanzi a voi gli abitanti della terra, quelli di loro che vi avrete lasciati saranno per voi come spine negli occhi e pungoli nei fianchi e vi tratteranno da nemici nella terra in cui abiterete.</p>
<p class="C33 V56">Allora io tratterò voi come mi ero proposto di trattare loro”». </p>
<p class="C34 V1">Il Signore parlò a Mosè e disse: </p>
<p class="C34 V2">«Ordina agli Israeliti e di’ loro: “Quando entrerete nella terra di Canaan, questa sarà la terra che vi toccherà in eredità: la terra di Canaan secondo i suoi confini.</p>
<p class="C34 V3">Il vostro confine meridionale comincerà al deserto di Sin, a lato di Edom; così la vostra frontiera meridionale partirà dall'estremità del Mar Morto, a oriente;</p>
<p class="C34 V4">questa frontiera volgerà al sud della salita di Akrabbìm, passerà per Sin e si estenderà a mezzogiorno di Kades-Barnea; poi continuerà verso Casar-Addar e passerà per Asmon.</p>
<p class="C34 V5">Da Asmon la frontiera girerà fino al torrente d'Egitto e finirà al mare.</p>
<p class="C34 V6">La vostra frontiera a occidente sarà il Mare Grande: quella sarà la vostra frontiera occidentale.</p>
<p class="C34 V7">Questa sarà la vostra frontiera settentrionale: partendo dal Mare Grande traccerete una linea fino al monte Or;</p>
<p class="C34 V8">dal monte Or la traccerete fino all'ingresso di Camat e l'estremità della frontiera sarà a Sedad;</p>
<p class="C34 V9">la frontiera continuerà fino a Zifron e finirà a Casar-Enàn: questa sarà la vostra frontiera settentrionale.</p>
<p class="C34 V10">Traccerete la vostra frontiera orientale da Casar-Enan a Sefam;</p>
<p class="C34 V11">la frontiera scenderà da Sefam verso Ribla, a oriente di Ain; poi la frontiera scenderà e si estenderà lungo il mare di Chinneret, a oriente;</p>
<p class="C34 V12">poi la frontiera scenderà lungo il Giordano e finirà al Mar Morto. Questa sarà la vostra terra con le sue frontiere tutt’intorno”».</p>
<p class="C34 V13">Mosè diede quest'ordine agli Israeliti dicendo: «Questa è la terra che vi distribuirete a sorte e che il Signore ha ordinato di dare a nove tribù e mezza;</p>
<p class="C34 V14">poiché la tribù dei figli di Ruben, secondo i loro casati paterni, e la tribù dei figli di Gad, secondo i loro casati paterni, e metà della tribù di Manasse hanno ricevuto la loro porzione.</p>
<p class="C34 V15">Queste due tribù e mezza hanno ricevuto la loro porzione oltre il Giordano di Gerico, dal lato orientale».</p>
<p class="C34 V16">Il Signore parlò a Mosè e disse:</p>
<p class="C34 V17">«Questi sono i nomi degli uomini che spartiranno la terra fra voi: il sacerdote Eleàzaro e Giosuè, figlio di Nun.</p>
<p class="C34 V18">Prenderete anche un principe, uno per ogni tribù, per fare la spartizione della terra.</p>
<p class="C34 V19">Ecco i nomi di questi uomini. Per la tribù di Giuda, Caleb, figlio di Iefunnè.</p>
<p class="C34 V20">Per la tribù dei figli di Simeone, Samuele, figlio di Ammiùd.</p>
<p class="C34 V21">Per la tribù di Beniamino, Elidàd, figlio di Chislon.</p>
<p class="C34 V22">Per la tribù dei figli di Dan, il principe Bukkì, figlio di Ioglì.</p>
<p class="C34 V23">Per i figli di Giuseppe, per la tribù dei figli di Manasse, il principe Cannièl, figlio di Efod;</p>
<p class="C34 V24">per la tribù dei figli di Èfraim, il principe Kemuèl, figlio di Siftan.</p>
<p class="C34 V25">Per la tribù dei figli di Zàbulon, il principe Elisafàn, figlio di Parnac.</p>
<p class="C34 V26">Per la tribù dei figli di Ìssacar, il principe Paltièl, figlio di Azzan.</p>
<p class="C34 V27">Per la tribù dei figli di Aser, il principe Achiùd, figlio di Selomì.</p>
<p class="C34 V28">Per la tribù dei figli di Nèftali, il principe Pedaèl, figlio di Ammiùd».</p>
<p class="C34 V29">Questi sono coloro ai quali il Signore ordinò di spartire il possesso della terra di Canaan tra gli Israeliti. </p>
<p class="C35 V1">Il Signore parlò a Mosè nelle steppe di Moab, presso il Giordano di Gerico, e disse: </p>
<p class="C35 V2">«Ordina agli Israeliti che dell'eredità che possederanno riservino ai leviti città da abitare; darete anche ai leviti il terreno che è intorno alle città.</p>
<p class="C35 V3">Essi avranno le città per abitarvi e il terreno intorno servirà per il loro bestiame, per i loro beni e per tutti i loro animali.</p>
<p class="C35 V4">Il terreno delle città che darete ai leviti si estenderà per lo spazio di mille cubiti fuori dalle mura della città tutt'intorno.</p>
<p class="C35 V5">Misurerete dunque, all'esterno della città, duemila cubiti dal lato orientale, duemila cubiti dal lato meridionale, duemila cubiti dal lato occidentale e duemila cubiti dal lato settentrionale; la città sarà in mezzo. Tali saranno i terreni di ciascuna delle loro città.</p>
<p class="C35 V6">Fra le città che darete ai leviti, sei saranno città di asilo, che voi designerete perché vi si rifugi l'omicida: a queste aggiungerete altre quarantadue città.</p>
<p class="C35 V7">Tutte le città che darete ai leviti saranno dunque quarantotto, con i relativi terreni.</p>
<p class="C35 V8">Le città che darete ai leviti verranno prese dalla proprietà degli Israeliti: da chi ha molto prenderete molto, da chi ha meno prenderete meno; ognuno ai leviti darà delle sue città in proporzione della parte che avrà ereditato».</p>
<p class="C35 V9">Il Signore parlò a Mosè e disse:</p>
<p class="C35 V10">«Parla agli Israeliti dicendo loro: “Quando avrete attraversato il Giordano verso la terra di Canaan,</p>
<p class="C35 V11">designerete città che siano per voi città di asilo, dove possa rifugiarsi l'omicida che avrà ucciso qualcuno involontariamente.</p>
<p class="C35 V12">Queste città vi serviranno di asilo contro il vendicatore del sangue, perché l'omicida non sia messo a morte prima di comparire in giudizio dinanzi alla comunità.</p>
<p class="C35 V13">Delle città che darete, sei saranno dunque per voi città di asilo.</p>
<p class="C35 V14">Darete tre città di qua dal Giordano e darete tre altre città nella terra di Canaan; saranno città di asilo.</p>
<p class="C35 V15">Queste sei città serviranno di asilo agli Israeliti, al forestiero e all'ospite che soggiornerà in mezzo a voi, perché vi si rifugi chiunque abbia ucciso qualcuno involontariamente.</p>
<p class="C35 V16">Ma se uno colpisce un altro con uno strumento di ferro e quello muore, quel tale è omicida; l'omicida dovrà essere messo a morte.</p>
<p class="C35 V17">Se lo colpisce con una pietra che aveva in mano, atta a causare la morte, e il colpito muore, quel tale è un omicida; l'omicida dovrà essere messo a morte.</p>
<p class="C35 V18">O se lo colpisce con uno strumento di legno che aveva in mano, atto a causare la morte, e il colpito muore, quel tale è un omicida; l'omicida dovrà essere messo a morte.</p>
<p class="C35 V19">Sarà il vendicatore del sangue quello che metterà a morte l'omicida; quando lo incontrerà, lo ucciderà.</p>
<p class="C35 V20">Se uno dà a un altro una spinta per odio o gli getta contro qualcosa con premeditazione, e quello muore,</p>
<p class="C35 V21">o lo colpisce per inimicizia con la mano, e quello muore, chi ha colpito dovrà essere messo a morte; egli è un omicida e il vendicatore del sangue ucciderà l'omicida quando lo incontrerà.</p>
<p class="C35 V22">Ma se gli dà una spinta per caso e non per inimicizia o gli getta contro qualcosa senza premeditazione</p>
<p class="C35 V23">o se, senza vederlo, gli fa cadere addosso una pietra che possa causare la morte e quello ne muore, senza che l'altro gli fosse nemico o gli volesse fare del male,</p>
<p class="C35 V24">allora ecco le regole secondo le quali la comunità giudicherà fra colui che ha colpito e il vendicatore del sangue.</p>
<p class="C35 V25">La comunità libererà l'omicida dalle mani del vendicatore del sangue e lo farà tornare alla città di asilo dove era fuggito. Lì dovrà abitare fino alla morte del sommo sacerdote che fu unto con l'olio santo.</p>
<p class="C35 V26">Ma se l'omicida esce dai confini della città di asilo dove si era rifugiato</p>
<p class="C35 V27">e se il vendicatore del sangue lo trova fuori dei confini della sua città di asilo e uccide l'omicida, il vendicatore del sangue non sarà reo del sangue versato.</p>
<p class="C35 V28">Perché l'omicida deve stare nella sua città di asilo fino alla morte del sommo sacerdote; dopo la morte del sommo sacerdote, l'omicida potrà tornare nella terra di sua proprietà.</p>
<p class="C35 V29">Queste saranno per voi le regole di giudizio, di generazione in generazione, in tutte le vostre residenze.</p>
<p class="C35 V30">Se uno uccide un altro, l'omicida sarà messo a morte in seguito a deposizione di testimoni, ma un unico testimone non basterà per condannare a morte una persona.</p>
<p class="C35 V31">Non accetterete prezzo di riscatto per la vita di un omicida, reo di morte, perché dovrà essere messo a morte.</p>
<p class="C35 V32">Non accetterete prezzo di riscatto che permetta all'omicida di fuggire dalla sua città di asilo e di tornare ad abitare nella sua terra fino alla morte del sacerdote.</p>
<p class="C35 V33">Non contaminerete la terra dove sarete, perché il sangue contamina la terra e per la terra non vi è espiazione del sangue che vi è stato sparso, se non mediante il sangue di chi l'ha sparso.</p>
<p class="C35 V34">Non contaminerete dunque la terra che andate ad abitare e in mezzo alla quale io dimorerò; perché io sono il Signore che dimoro in mezzo agli Israeliti”». </p>
<p class="C36 V1">I capi delle famiglie dei figli di Gàlaad, figlio di Machir, figlio di Manasse, tra le famiglie dei figli di Giuseppe, si fecero avanti a parlare in presenza di Mosè e dei prìncipi, capi delle famiglie degli Israeliti,</p>
<p class="C36 V2">e dissero: «Il Signore ha ordinato al mio signore di dare la terra in eredità agli Israeliti in base alla sorte; il mio signore ha anche ricevuto l'ordine dal Signore di dare l'eredità di Selofcàd, nostro fratello, alle figlie di lui.</p>
<p class="C36 V3">Se queste sposano qualche figlio delle altre tribù degli Israeliti, la loro eredità sarà detratta dall’eredità dei nostri padri e aggiunta all'eredità della tribù alla quale apparterranno; così sarà detratta dall'eredità che ci è toccata in sorte.</p>
<p class="C36 V4">Quando verrà il giubileo per gli Israeliti, la loro eredità sarà aggiunta a quella della tribù alla quale apparterranno e l’eredità loro sarà detratta dall’eredità della tribù dei nostri padri».</p>
<p class="C36 V5">Allora Mosè comandò agli Israeliti su ordine del Signore: «La tribù dei figli di Giuseppe dice bene.</p>
<p class="C36 V6">Questo il Signore ha ordinato riguardo alle figlie di Selofcàd: sposeranno chi vorranno, purché si sposino in una famiglia della tribù dei loro padri.</p>
<p class="C36 V7">Nessuna eredità tra gli Israeliti potrà passare da una tribù all’altra, ma ciascuno degli Israeliti si terrà vincolato all'eredità della tribù dei suoi padri.</p>
<p class="C36 V8">Ogni fanciulla che possiede un’eredità in una tribù degli Israeliti, sposerà uno che appartenga a una famiglia della tribù di suo padre, perché ognuno degli Israeliti rimanga nel possesso dell'eredità dei suoi padri</p>
<p class="C36 V9">e nessuna eredità passi da una tribù all’altra; ognuna delle tribù degli Israeliti si terrà vincolata alla propria eredità».</p>
<p class="C36 V10">Le figlie di Selofcàd fecero secondo l'ordine che il Signore aveva dato a Mosè.</p>
<p class="C36 V11">Macla, Tirsa, Cogla, Milca e Noa, le figlie di Selofcàd, sposarono i figli dei loro zii paterni;</p>
<p class="C36 V12">si sposarono nelle famiglie dei figli di Manasse, figlio di Giuseppe, e la loro eredità rimase nella tribù della famiglia del padre loro.</p>
<p class="C36 V13">Questi sono i comandi e le leggi che il Signore impose agli Israeliti per mezzo di Mosè, nelle steppe di Moab, presso il Giordano di Gerico.  </p>
</div>
</div>
<div class="edizione CEI1974">
<div class="libro Nm">
<p class="CCAPITOLO VVERSO">TESTO</p>
<p class="C1 V1">Il Signore parlò a Mosè, nel deserto del Sinai, nella tenda del convegno, il primo giorno del secondo mese, il secondo anno dell'uscita dal paese d'Egitto, e disse:</p>
<p class="C1 V2">«Fate il censimento di tutta la comunità degli Israeliti, secondo le loro famiglie, secondo il casato dei loro padri, contando i nomi di tutti i maschi, testa per testa,</p>
<p class="C1 V3">dall'età di venti anni in su, quanti in Israele possono andare in guerra; tu e Aronne ne farete il censimento, schiera per schiera.</p>
<p class="C1 V4">A voi si associerà un uomo per ciascuna tribù, un uomo che sia capo del casato dei suoi padri.</p>
<p class="C1 V5">Questi sono i nomi degli uomini che vi assisteranno. Di Ruben: Elisur, figlio di Sedeur;</p>
<p class="C1 V6">di Simeone: Selumiel, figlio di Surisaddai;</p>
<p class="C1 V7">di Giuda: Nacason, figlio di Amminadab;</p>
<p class="C1 V8">di Issacar: Netanaeel, figlio di Suar;</p>
<p class="C1 V9">di Zàbulon: Eliab, figlio di Chelon;</p>
<p class="C1 V10">dei figli di Giuseppe, per Efraim: Elisama, figlio di Ammiud; per Manasse: Gamliel, figlio di Pedasur;</p>
<p class="C1 V11">di Beniamino: Abidan, figlio di Ghideoni;</p>
<p class="C1 V12">di Dan: Achiezer, figlio di Ammisaddai;</p>
<p class="C1 V13">di Aser: Paghiel, figlio di Ocran;</p>
<p class="C1 V14">di Gad: Eliasaf, figlio di Deuel;</p>
<p class="C1 V15">di Nèftali: Achira, figlio di Enan».</p>
<p class="C1 V16">Questi furono i prescelti della comunità, erano i capi delle loro tribù paterne, i capi delle migliaia d'Israele.</p>
<p class="C1 V17">Mosè e Aronne presero questi uomini che erano stati designati per nome</p>
<p class="C1 V18">e convocarono tutta la comunità, il primo giorno del secondo mese; furono registrati secondo le famiglie, secondo i loro casati paterni, contando il numero delle persone dai venti anni in su, uno per uno.</p>
<p class="C1 V19">Come il Signore gli aveva ordinato, Mosè ne fece il censimento nel deserto del Sinai.</p>
<p class="C1 V20">Figli di Ruben, primogenito d'Israele, loro discendenti secondo le loro famiglie, secondo i loro casati paterni, contando i nomi di tutti i maschi, uno per uno, dall'età di vent'anni in su, quanti potevano andare in guerra:</p>
<p class="C1 V21">i registrati della tribù di Ruben risultarono quarantaseimilacinquecento.</p>
<p class="C1 V22">Figli di Simeone, loro discendenti secondo le loro famiglie, secondo i loro casati paterni, contando i nomi di tutti i maschi, uno per uno, dall'età di vent'anni in su, quanti potevano andare in guerra:</p>
<p class="C1 V23">i registrati della tribù di Simeone risultarono cinquantanovemilatrecento.</p>
<p class="C1 V24">Figli di Gad, loro discendenti secondo le loro famiglie, secondo i loro casati paterni, contando i nomi di quelli dall'età di vent'anni in su, quanti potevano andare in guerra:</p>
<p class="C1 V25">i registrati della tribù di Gad risultarono quarantacinquemilaseicentocinquanta.</p>
<p class="C1 V26">Figli di Giuda, loro discendenti secondo le loro famiglie, secondo i loro casati paterni, contando i nomi di quelli dall'età di vent'anni in su, quanti potevano andare in guerra:</p>
<p class="C1 V27">i registrati della tribù di Giuda risultarono settantaquattromilaseicento.</p>
<p class="C1 V28">Figli di Issacar, loro discendenti secondo le loro famiglie, secondo i loro casati paterni, contando i nomi di quelli dall'età di vent'anni in su, quanti potevano andare in guerra:</p>
<p class="C1 V29">i registrati della tribù di Issacar risultarono cinquantaquattromilaquattrocento.</p>
<p class="C1 V30">Figli di Zàbulon, loro discendenti secondo le loro famiglie, secondo i loro casati paterni, contando i nomi di quelli dall'età di vent'anni in su, quanti potevano andare in guerra:</p>
<p class="C1 V31">i registrati della tribù di Zàbulon risultarono cinquantasettemilaquattrocento.</p>
<p class="C1 V32">Figli di Giuseppe: figli di Efraim, loro discendenti secondo le loro famiglie, secondo i loro casati paterni, contando i nomi di quelli dall'età di vent'anni in su, quanti potevano andare in guerra:</p>
<p class="C1 V33">i registrati della tribù di Efraim risultarono quarantamilacinquecento.</p>
<p class="C1 V34">Figli di Manasse, loro discendenti secondo le loro famiglie, secondo i loro casati paterni, contando i nomi di quelli dall'età di vent'anni in su, quanti potevano andare in guerra:</p>
<p class="C1 V35">della tribù di Manasse i registrati risultarono trentaduemiladuecento.</p>
<p class="C1 V36">Figli di Beniamino, loro discendenti secondo le loro famiglie, secondo i loro casati paterni, contando i nomi di quelli dall'età di vent'anni in su, quanti potevano andare in guerra:</p>
<p class="C1 V37">i registrati della tribù di Beniamino risultarono trentacinquemilaquattrocento.</p>
<p class="C1 V38">Figli di Dan, loro discendenti secondo le loro famiglie, secondo i loro casati paterni, contando i nomi di quelli dall'età di vent'anni in su, quanti potevano andare in guerra:</p>
<p class="C1 V39">i registrati della tribù di Dan risultarono sessantaduemilasettecento.</p>
<p class="C1 V40">Figli di Aser, loro discendenti secondo le loro famiglie, secondo i loro casati paterni, contando i nomi di quelli dall'età di vent'anni in su, quanti potevano andare in guerra:</p>
<p class="C1 V41">i registrati della tribù di Aser risultarono quarantunmilacinquecento.</p>
<p class="C1 V42">Figli di Nèftali, loro discendenti secondo le loro famiglie, secondo i loro casati paterni, contando i nomi di quelli dall'età di vent'anni in su, quanti potevano andare in guerra:</p>
<p class="C1 V43">i registrati della tribù di Nèftali risultarono cinquantatremilaquattrocento.</p>
<p class="C1 V44">Di quelli Mosè e Aronne fecero il censimento, con i dodici uomini capi d'Israele: ce n'era uno per ciascuno dei loro casati paterni.</p>
<p class="C1 V45">Tutti gli Israeliti dei quali fu fatto il censimento secondo i loro casati paterni, dall'età di vent'anni in su, cioè tutti gli uomini che in Israele potevano andare in guerra,</p>
<p class="C1 V46">quanti furono registrati risultarono seicentotremilacinquecentocinquanta.</p>
<p class="C1 V47">Ma quanti erano leviti, secondo la loro tribù paterna, non furono registrati insieme con gli altri.</p>
<p class="C1 V48">Il Signore disse a Mosè:</p>
<p class="C1 V49">«Della tribù di Levi non farai il censimento e non unirai la somma a quella degli Israeliti;</p>
<p class="C1 V50">ma incarica tu stesso i leviti del servizio della Dimora della testimonianza, di tutti i suoi accessori e di quanto le appartiene. Essi porteranno la Dimora e tutti i suoi accessori, vi presteranno servizio e staranno accampati attorno alla Dimora.</p>
<p class="C1 V51">Quando la Dimora dovrà partire, i leviti la smonteranno; quando la Dimora dovrà accamparsi in qualche luogo, i leviti la erigeranno; ogni estraneo che si avvicinerà sarà messo a morte.</p>
<p class="C1 V52">Gli Israeliti pianteranno le tende ognuno nel suo campo, ognuno vicino alla sua insegna, secondo le loro schiere.</p>
<p class="C1 V53">Ma i leviti pianteranno le tende attorno alla Dimora della testimonianza; così la mia ira non si accenderà contro la comunità degli Israeliti. I leviti avranno la cura della Dimora».</p>
<p class="C1 V54">Gli Israeliti si conformarono in tutto agli ordini che il Signore aveva dato a Mosè e così fecero.</p>
<p class="C2 V1">Il Signore disse ancora a Mosè e ad Aronne:</p>
<p class="C2 V2">«Gli Israeliti si accamperanno ciascuno vicino alla sua insegna con i simboli dei casati paterni; si accamperanno di fronte a tutti intorno alla tenda del convegno.</p>
<p class="C2 V3">A est, verso oriente, si accamperà l'insegna del campo di Giuda con le sue schiere;</p>
<p class="C2 V4">il capo dei figli di Giuda è Nacason, figlio di Amminadab, e la sua formazione è di sessantaquattromilaseicento registrati.</p>
<p class="C2 V5">Accanto a lui si accamperà la tribù di Issacar; il capo dei figli di Issacar è Netaneel, figlio di Suar,</p>
<p class="C2 V6">e la sua formazione è di cinquantaquattromilaquattrocento registrati.</p>
<p class="C2 V7">Poi la tribù di Zàbulon; il capo dei figli di Zàbulon è Eliab, figlio di Chelon,</p>
<p class="C2 V8">e la sua formazione è di cinquantasettemilaquattrocento registrati.</p>
<p class="C2 V9">Il totale dei registrati del campo di Giuda è di centottantaseimilaquattrocento uomini, secondo le loro schiere. Si metteranno in marcia per primi.</p>
<p class="C2 V10">A mezzogiorno starà l'insegna del campo di Ruben con le sue schiere; il capo dei figli di Ruben è Elisur, figlio di Sedeur,</p>
<p class="C2 V11">e la sua formazione è di quarantaseimilacinquecento registrati.</p>
<p class="C2 V12">Accanto a lui si accamperà la tribù di Simeone; il capo dei figli di Simeone è Selumiel, figlio di Surisaddai,</p>
<p class="C2 V13">e la sua formazione è di cinquantanovemilatrecento registrati.</p>
<p class="C2 V14">Poi la tribù di Gad: il capo dei figli di Gad è Eliasaf, figlio di Deuel,</p>
<p class="C2 V15">e la sua formazione è di quarantacinquemilaseicentocinquanta registrati.</p>
<p class="C2 V16">Il totale del campo di Ruben è di centocinquantamilaquattrocentocinquanta uomini, registrati secondo le loro schiere. Si metteranno in marcia in seconda linea.</p>
<p class="C2 V17">Poi si metterà in marcia la tenda del convegno con il campo dei leviti in mezzo agli altri campi. Seguiranno nella marcia l'ordine nel quale erano accampati, ciascuno al suo posto, con la sua insegna.</p>
<p class="C2 V18">Ad occidente starà l'insegna del campo di Efraim con le sue schiere; il capo dei figli di Efraim è Elisama, figlio di Ammiud,</p>
<p class="C2 V19">la sua formazione è di quarantamilacinquecento registrati.</p>
<p class="C2 V20">Accanto a lui si accamperà la tribù di Manasse; il capo dei figli di Manasse è Gamliel, figlio di Pedasur,</p>
<p class="C2 V21">e la sua formazione è di trentaduemiladuecento registrati.</p>
<p class="C2 V22">Poi la tribù di Beniamino; il capo dei figli di Beniamino è Abidan, figlio di Ghideoni,</p>
<p class="C2 V23">e la sua formazione è di trentacinquemilaquattrocento registrati.</p>
<p class="C2 V24">Il totale dei registrati del campo di Efraim è di centottomilacento uomini, secondo le loro schiere. Si metteranno in marcia in terza linea.</p>
<p class="C2 V25">A settentrione starà l'insegna del campo di Dan con le sue schiere; il capo dei figli di Dan è Achiezer, figlio di Ammisaddai,</p>
<p class="C2 V26">e la sua formazione è di sessantaduemilasettecento registrati.</p>
<p class="C2 V27">Accanto a lui si accamperà la tribù di Aser; il capo dei figli di Aser è Paghiel, figlio di Ocran,</p>
<p class="C2 V28">e la sua formazione è di quarantunmilacinquecento registrati.</p>
<p class="C2 V29">Poi la tribù di Nèftali; il capo dei figli di Nèftali è Achira, figlio di Enan,</p>
<p class="C2 V30">e la sua formazione è di cinquantatremilaquattrocento registrati.</p>
<p class="C2 V31">Il totale dei registrati del campo di Dan è dunque centocinquantasettemilaseicento. Si metteranno in marcia per ultimi, secondo le loro insegne».</p>
<p class="C2 V32">Questi sono gli Israeliti registrati secondo i loro casati paterni. Tutti gli uomini dei quali si fece il censimento e che formarono i campi secondo le loro formazioni, furono seicentotremilacinquecentocinquanta.</p>
<p class="C2 V33">Ma i leviti, secondo l'ordine che il Signore aveva dato a Mosè, non furono registrati nel censimento, insieme con gli Israeliti.</p>
<p class="C2 V34">Gli Israeliti agirono secondo gli ordini che il Signore aveva dato a Mosè; così si accampavano secondo le loro insegne e così si mettevano in marcia, ciascuno secondo la sua famiglia e secondo il casato dei suoi padri.</p>
<p class="C3 V1">Questi sono i discendenti di Aronne e di Mosè quando il Signore parlò a Mosè sul monte Sinai.</p>
<p class="C3 V2">Questi sono i nomi dei figli di Aronne: Nadab il primogenito, Abiu, Eleazaro e Itamar.</p>
<p class="C3 V3">Tali i nomi dei figli di Aronne che ricevettero l'unzione come sacerdoti e furono consacrati per esercitare il sacerdozio.</p>
<p class="C3 V4">Nadab e Abiu morirono davanti al Signore, quando offrirono fuoco profano davanti al Signore, nel deserto del Sinai. Essi non avevano figli ed Eleazaro e Itamar esercitarono il sacerdozio in presenza di Aronne, loro padre.</p>
<p class="C3 V5">Il Signore disse a Mosè:</p>
<p class="C3 V6">«Fa' avvicinare la tribù dei leviti e presentala al sacerdote Aronne, perché sia al suo servizio.</p>
<p class="C3 V7">Essi custodiranno quanto è affidato a lui e a tutta la comunità davanti alla tenda del convegno e presteranno servizio alla Dimora.</p>
<p class="C3 V8">Avranno in custodia tutti gli arredi della tenda del convegno e di quanto è affidato agli Israeliti e presteranno servizio alla Dimora.</p>
<p class="C3 V9">Assegnerai i leviti ad Aronne e ai suoi figli; essi gli sono dati tutti tra gli Israeliti.</p>
<p class="C3 V10">Tu stabilirai Aronne e i suoi figli, perché custodiscano le funzioni del loro sacerdozio; l'estraneo che vi si accosterà sarà messo a morte».</p>
<p class="C3 V11">Il Signore disse a Mosè:</p>
<p class="C3 V12">«Ecco, io ho scelto i leviti tra gli Israeliti al posto di ogni primogenito che nasce per primo dal seno materno tra gli Israeliti; i leviti saranno miei,</p>
<p class="C3 V13">perché ogni primogenito è mio. Quando io colpii tutti i primogeniti nel paese d'Egitto, io mi riservai in Israele tutti i primogeniti degli uomini e degli animali; essi saranno miei. Io sono il Signore».</p>
<p class="C3 V14">Il Signore disse a Mosè nel deserto del Sinai:</p>
<p class="C3 V15">«Fa' il censimento dei figli di Levi, secondo i casati dei loro padri e le loro famiglie; farai il censimento di tutti i maschi dall'età di un mese in su».</p>
<p class="C3 V16">Mosè ne fece il censimento secondo l'ordine del Signore, come gli era stato comandato di fare.</p>
<p class="C3 V17">Questi sono i figli di Levi secondo i loro nomi: Gherson, Keat e Merari.</p>
<p class="C3 V18">Questi i nomi dei figli di Gherson, secondo le loro famiglie: Libni e Simei.</p>
<p class="C3 V19">I figli di Keat secondo le loro famiglie: Amram, Isear, Ebron e Uzziel.</p>
<p class="C3 V20">I figli di Merari secondo le loro famiglie: Macli e Musi. Queste sono le famiglie dei leviti secondo i loro casati paterni.</p>
<p class="C3 V21">Da Gherson discendono la famiglia dei Libniti e la famiglia dei Simeiti, che formano le famiglie dei Ghersoniti.</p>
<p class="C3 V22">Coloro che furono registrati, contando tutti i maschi dall'età di un mese in su, erano settemilacinquecento.</p>
<p class="C3 V23">Le famiglie dei Ghersoniti avevano il campo dietro la Dimora, a occidente.</p>
<p class="C3 V24">Il capo del casato paterno per i Ghersoniti era Eliasaf, figlio di Lael.</p>
<p class="C3 V25">Per quello che riguarda la tenda del convegno i figli di Gherson avevano la custodia della Dimora e della tenda, della sua coperta, della cortina all'ingresso della tenda del convegno,</p>
<p class="C3 V26">dei tendaggi del recinto e della cortina alla porta del recinto intorno alla Dimora e all'altare e delle corde per tutto il suo impianto.</p>
<p class="C3 V27">Da Keat discendono la famiglia degli Amramiti, la famiglia degli Iseariti, la famiglia degli Ebroniti e la famiglia degli Uzzieliti, che formano le famiglie dei Keatiti.</p>
<p class="C3 V28">Contando tutti i maschi dall'età di un mese in su, erano ottomilaseicento, che avevano la custodia del santuario.</p>
<p class="C3 V29">Le famiglie dei figli di Keat avevano il campo al lato meridionale della Dimora.</p>
<p class="C3 V30">Il capo del casato paterno per i Keatiti era Elisafan, figlio di Uzziel.</p>
<p class="C3 V31">Alla loro custodia erano affidati l'arca, la tavola, il candelabro, gli altari e gli arredi del santuario con cui si esercita il ministero, il velo e quanto si riferisce al suo impianto.</p>
<p class="C3 V32">Il capo supremo dei leviti era Eleazaro, figlio del sacerdote Aronne; egli aveva la sorveglianza di quelli che attendevano alla custodia del santuario.</p>
<p class="C3 V33">Da Merari discendono la famiglia dei Macliti e la famiglia dei Musiti che formano le famiglie di Merari.</p>
<p class="C3 V34">Coloro che furono registrati, contando tutti i maschi dall'età di un mese in su, erano seimiladuecento.</p>
<p class="C3 V35">Il capo del casato paterno per le famiglie di Merari era Suriel, figlio di Abicail. Essi avevano il campo dal lato settentrionale della Dimora.</p>
<p class="C3 V36">Alla custodia dei figli di Merari furono affidati le tavole della Dimora, le sue stanghe, le sue colonne e le loro basi, tutti i suoi arredi e quanto si riferisce al suo impianto,</p>
<p class="C3 V37">le colonne del recinto tutto intorno, le loro basi, i loro picchetti e le loro corde.</p>
<p class="C3 V38">Sul davanti della Dimora a oriente, di fronte alla tenda del convegno, verso levante, avevano il campo Mosè, Aronne e i suoi figli; essi avevano la custodia del santuario invece degli Israeliti; l'estraneo che vi si avvicinava sarebbe stato messo a morte.</p>
<p class="C3 V39">Tutti i leviti di cui Mosè e Aronne fecero il censimento secondo le loro famiglie per ordine del Signore, tutti i maschi dall'età di un mese in su, erano ventiduemila.</p>
<p class="C3 V40">Il Signore disse a Mosè: «Fa' il censimento di tutti i primogeniti maschi tra gli Israeliti dall'età di un mese in su e fa' il censimento dei loro nomi.</p>
<p class="C3 V41">Prenderai i leviti per me - Io sono il Signore - invece di tutti i primogeniti degli Israeliti e il bestiame dei leviti invece dei primi parti del bestiame degli Israeliti».</p>
<p class="C3 V42">Mosè fece il censimento di tutti i primogeniti tra gli Israeliti, secondo l'ordine che il Signore gli aveva dato.</p>
<p class="C3 V43">Tutti i primogeniti maschi che furono registrati, contando i nomi dall'età di un mese in su, furono ventiduemiladuecentosettantatré.</p>
<p class="C3 V44">Il Signore parlò a Mosè:</p>
<p class="C3 V45">«Prendi i leviti invece di tutti i primogeniti degli Israeliti e il bestiame dei leviti invece del loro bestiame; i leviti saranno miei. Io sono il Signore.</p>
<p class="C3 V46">Per il riscatto dei duecentosettantatré primogeniti degli Israeliti che oltrepassano il numero dei leviti,</p>
<p class="C3 V47">prenderai cinque sicli a testa; li prenderai secondo il siclo del santuario, che è di venti ghera.</p>
<p class="C3 V48">Darai il denaro ad Aronne e ai suoi figli per il riscatto di quelli che oltrepassano il numero dei leviti».</p>
<p class="C3 V49">Mosè prese il denaro per il riscatto di quelli che oltrepassavano il numero dei primogeniti riscattati dai leviti;</p>
<p class="C3 V50">prese il denaro dai primogeniti degli Israeliti: milletrecentosessantacinque sicli, secondo il siclo del santuario.</p>
<p class="C3 V51">Mosè diede il denaro del riscatto ad Aronne e ai suoi figli, secondo l'ordine del Signore, come il Signore aveva ordinato a Mosè.</p>
<p class="C4 V1">Il Signore disse ancora a Mosè e ad Aronne:</p>
<p class="C4 V2">«Fate il censimento dei figli di Keat, tra i figli di Levi, secondo le loro famiglie e secondo i loro casati paterni,</p>
<p class="C4 V3">dall'età di trent'anni fino all'età di cinquant'anni, di quanti fanno parte di una schiera e prestano la loro opera nella tenda del convegno.</p>
<p class="C4 V4">Questo è il servizio che i figli di Keat dovranno fare nella tenda del convegno e che riguarda le cose santissime.</p>
<p class="C4 V5">Quando il campo si dovrà muovere, Aronne e i suoi figli verranno a smontare il velo della cortina e copriranno con esso l'arca della testimonianza;</p>
<p class="C4 V6">poi porranno sull'arca una coperta di pelli di tasso, vi stenderanno sopra un drappo tutto di porpora viola e metteranno a posto le stanghe.</p>
<p class="C4 V7">Poi stenderanno un drappo di porpora viola sulla tavola dell'offerta e vi metteranno sopra i piatti, le coppe, le anfore, le tazze per le libazioni; vi sarà sopra anche il pane perenne;</p>
<p class="C4 V8">su queste cose stenderanno un drappo scarlatto e sopra questo una coperta di pelli di tasso e metteranno le stanghe alla tavola.</p>
<p class="C4 V9">Poi prenderanno un drappo di porpora viola, con cui copriranno il candelabro della luce, le sue lampade, i suoi smoccolatoi, i suoi portacenere e tutti i vasi per l'olio destinati al suo servizio;</p>
<p class="C4 V10">metteranno il candelabro con tutti i suoi accessori in una coperta di pelli di tasso e lo metteranno sopra la portantina.</p>
<p class="C4 V11">Poi stenderanno sull'altare d'oro un drappo di porpora viola e sopra questo una coperta di pelli di tasso e metteranno le stanghe all'altare.</p>
<p class="C4 V12">Prenderanno tutti gli arredi che si usano per il servizio nel santuario, li metteranno in un drappo di porpora viola, li avvolgeranno in una coperta di pelli di tasso e li metteranno sopra la portantina.</p>
<p class="C4 V13">Poi toglieranno le ceneri dall'altare e stenderanno sull'altare un drappo scarlatto;</p>
<p class="C4 V14">vi metteranno sopra tutti gli arredi che si usano nel suo servizio, i bracieri, le forchette, le pale, i vasi per l'aspersione, tutti gli accessori dell'altare e vi stenderanno sopra una coperta di pelli di tasso, poi porranno le stanghe all'altare.</p>
<p class="C4 V15">Quando Aronne e i suoi figli avranno finito di coprire il santuario e tutti gli arredi del santuario, al momento di muovere il campo, i figli di Keat verranno per trasportare quelle cose; ma non toccheranno le cose sante, perché non muoiano. Questo è l'incarico dei figli di Keat nella tenda del convegno.</p>
<p class="C4 V16">Eleazaro, figlio del sacerdote Aronne, avrà la sorveglianza dell'olio per il candelabro, del profumo aromatico dell'offerta perenne e dell'olio dell'unzione e la sorveglianza di tutta la Dimora e di quanto contiene, del santuario e dei suoi arredi».</p>
<p class="C4 V17">Il Signore parlò a Mosè e ad Aronne:</p>
<p class="C4 V18">«Badate che la tribù delle famiglie dei Keatiti non venga eliminata dai leviti;</p>
<p class="C4 V19">ma fate questo per loro, perché vivano e non muoiano quando si accostano al luogo santissimo: Aronne e i suoi figli vengano e assegnino a ciascuno di essi il proprio servizio e il proprio incarico.</p>
<p class="C4 V20">Non entrino essi a guardare neanche per un istante le cose sante, perché morirebbero».</p>
<p class="C4 V21">Il Signore disse a Mosè:</p>
<p class="C4 V22">«Fa' il censimento anche dei figli di Gherson, secondo i loro casati paterni e secondo le loro famiglie.</p>
<p class="C4 V23">Farai il censimento dall'età di trent'anni fino all'età di cinquant'anni di quanti fanno parte di una schiera e prestano servizio nella tenda del convegno.</p>
<p class="C4 V24">Questo è il servizio delle famiglie dei Ghersoniti, quel che dovranno fare e quello che dovranno portare.</p>
<p class="C4 V25">Essi porteranno i teli della Dimora e la tenda del convegno, la sua copertura, la copertura di pelli di tasso che vi è sopra e la cortina all'ingresso della tenda del convegno;</p>
<p class="C4 V26">i tendaggi del recinto con la cortina all'ingresso del recinto, i tendaggi che stanno intorno alla Dimora e all'altare; le loro corde e tutti gli arredi necessari al loro impianto; faranno tutto il servizio che si riferisce a queste cose.</p>
<p class="C4 V27">Tutto il servizio dei figli dei Ghersoniti sarà sotto gli ordini di Aronne e dei suoi figli per quanto dovranno portare e per quanto dovranno fare; voi affiderete alla loro custodia quanto dovranno portare.</p>
<p class="C4 V28">Tale è il servizio delle famiglie dei figli dei Ghersoniti nella tenda del convegno; la loro sorveglianza sarà affidata a Itamar, figlio del sacerdote Aronne.</p>
<p class="C4 V29">Farai il censimento dei figli di Merari secondo le loro famiglie e secondo i loro casati paterni;</p>
<p class="C4 V30">farai il censimento, dall'età di trent'anni fino all'età di cinquant'anni, di quanti fanno parte di una schiera e prestano servizio nella tenda del convegno.</p>
<p class="C4 V31">Ciò è quanto è affidato alla loro custodia e quello che dovranno portare come loro servizio nella tenda del convegno: le assi della Dimora, le sue stanghe, le sue colonne, le sue basi,</p>
<p class="C4 V32">le colonne che sono intorno al recinto, le loro basi, i loro picchetti, le loro corde, tutti i loro arredi e tutto il loro impianto. Elencherete per nome gli oggetti affidati alla loro custodia e che essi dovranno portare.</p>
<p class="C4 V33">Tale è il servizio delle famiglie dei figli di Merari, tutto il loro servizio nella tenda del convegno, sotto gli ordini di Itamar, figlio del sacerdote Aronne».</p>
<p class="C4 V34">Mosè, Aronne e i capi della comunità fecero dunque il censimento dei figli dei Keatiti secondo le loro famiglie e secondo i loro casati paterni,</p>
<p class="C4 V35">di quanti dall'età di trent'anni fino all'età di cinquant'anni potevano far parte di una schiera e prestar servizio nella tenda del convegno.</p>
<p class="C4 V36">Quelli di cui si fece il censimento secondo le loro famiglie furono duemilasettecentocinquanta.</p>
<p class="C4 V37">Questi appartengono alle famiglie dei Keatiti dei quali si fece il censimento: quanti prestavano servizio nella tenda del convegno; Mosè e Aronne ne fecero il censimento secondo l'ordine che il Signore aveva dato per mezzo di Mosè.</p>
<p class="C4 V38">I figli di Gherson, di cui si fece il censimento secondo le loro famiglie e secondo i loro casati paterni,</p>
<p class="C4 V39">dall'età di trent'anni fino all'età di cinquant'anni, quanti potevano far parte di una schiera e prestar servizio nella tenda del convegno,</p>
<p class="C4 V40">quelli di cui si fece il censimento secondo le loro famiglie e secondo i loro casati paterni, furono duemilaseicentotrenta.</p>
<p class="C4 V41">Questi appartengono alle famiglie dei figli di Gherson, di cui si fece il censimento: quanti prestavano servizio nella tenda del convegno; Mosè e Aronne ne fecero il censimento secondo l'ordine del Signore.</p>
<p class="C4 V42">Quelli delle famiglie dei figli di Merari dei quali si fece il censimento secondo le loro famiglie e i loro casati paterni,</p>
<p class="C4 V43">dall'età di trent'anni fino all'età di cinquant'anni, quanti potevano far parte di una schiera e prestar servizio nella tenda del convegno,</p>
<p class="C4 V44">quelli di cui si fece il censimento, secondo le loro famiglie, furono tremiladuecento.</p>
<p class="C4 V45">Questi appartengono alle famiglie dei figli di Merari, di cui si fece il censimento; Mosè e Aronne ne fecero il censimento secondo l'ordine che il Signore aveva dato per mezzo di Mosè.</p>
<p class="C4 V46">Tutti i leviti dei quali Mosè, Aronne e i capi d'Israele fecero il censimento secondo le loro famiglie e secondo i loro casati paterni,</p>
<p class="C4 V47">dall'età di trent'anni fino all'età di cinquant'anni, quanti potevano far parte di una schiera e prestar servizio e portare pesi nella tenda del convegno,</p>
<p class="C4 V48">tutti quelli di cui si fece il censimento, furono ottomilacinquecentottanta.</p>
<p class="C4 V49">Ne fu fatto il censimento secondo l'ordine che il Signore aveva dato per mezzo di Mosè, assegnando a ciascuno il servizio che doveva fare e ciò che doveva portare. Così ne fu fatto il censimento come il Signore aveva ordinato a Mosè.</p>
<p class="C5 V1">Il Signore disse a Mosè:</p>
<p class="C5 V2">«Ordina agli Israeliti che allontanino dall'accampamento ogni lebbroso, chiunque soffre di gonorrea o è impuro per il contatto con un cadavere.</p>
<p class="C5 V3">Allontanerete sia i maschi sia le femmine; li allontanerete dall'accampamento perché non contaminino il loro accampamento in mezzo al quale io abito».</p>
<p class="C5 V4">Gli Israeliti fecero così e li allontanarono dall'accampamento. Come il Signore aveva ordinato a Mosè, così fecero gli Israeliti.</p>
<p class="C5 V5">Il Signore aggiunse a Mosè:</p>
<p class="C5 V6">«Ordina agli Israeliti: Quando un uomo o una donna avrà fatto un torto a qualcuno, peccando contro il Signore, questa persona si sarà resa colpevole.</p>
<p class="C5 V7">Dovrà confessare il peccato commesso e restituirà: il reo rifonderà per intero il danno commesso, aggiungendovi un quinto e lo darà a colui verso il quale è responsabile.</p>
<p class="C5 V8">Ma se costui non ha stretto parente a cui si possa rifondere il danno commesso, questo spetterà al Signore, cioè al sacerdote, oltre l'ariete dell'espiazione, mediante il quale si farà l'espiazione per il colpevole.</p>
<p class="C5 V9">Ogni tributo su tutte le cose consacrate che gli Israeliti offriranno, è del sacerdote, apparterrà a lui;</p>
<p class="C5 V10">le cose che uno consacrerà saranno sue e ciò che uno darà al sacerdote apparterrà a lui».</p>
<p class="C5 V11">Il Signore aggiunse a Mosè:</p>
<p class="C5 V12">«Parla agli Israeliti e riferisci loro: Se una donna si sarà traviata e avrà commesso una infedeltà verso il marito</p>
<p class="C5 V13">e un uomo avrà avuto rapporti con lei, ma la cosa è rimasta nascosta agli occhi del marito; se essa si è contaminata in segreto e non vi siano testimoni contro di lei perché non è stata colta sul fatto,</p>
<p class="C5 V14">qualora lo spirito di gelosia si impadronisca del marito e questi diventi geloso della moglie che si è contaminata oppure lo spirito di gelosia si impadronisca di lui e questi diventi geloso della moglie che non si è contaminata,</p>
<p class="C5 V15">quell'uomo condurrà la moglie al sacerdote e porterà una offerta per lei: un decimo di efa di farina d'orzo; non vi spanderà sopra olio, né vi metterà sopra incenso, perché è un'oblazione di gelosia, un'offerta commemorativa per ricordare una iniquità.</p>
<p class="C5 V16">Il sacerdote farà avvicinare la donna e la farà stare davanti al Signore.</p>
<p class="C5 V17">Poi il sacerdote prenderà acqua santa in un vaso di terra; prenderà anche polvere che è sul pavimento della Dimora e la metterà nell'acqua.</p>
<p class="C5 V18">Il sacerdote farà quindi stare la donna davanti al Signore, le scoprirà il capo e porrà nelle mani di lei l'oblazione commemorativa, che è l'oblazione di gelosia, mentre il sacerdote avrà in mano l'acqua amara che porta maledizione.</p>
<p class="C5 V19">Il sacerdote farà giurare quella donna e le dirà: Se nessun uomo ha avuto rapporti disonesti con te e se non ti sei traviata per contaminarti ricevendo un altro invece di tuo marito, quest'acqua amara, che porta maledizione, non ti faccia danno!</p>
<p class="C5 V20">Ma se ti sei traviata ricevendo un altro invece di tuo marito e ti sei contaminata e un uomo che non è tuo marito ha avuto rapporti disonesti con te...</p>
<p class="C5 V21">Allora il sacerdote farà giurare alla donna con un'imprecazione; poi dirà alla donna: Il Signore faccia di te un oggetto di maledizione e di imprecazione in mezzo al tuo popolo, facendoti avvizzire i fianchi e gonfiare il ventre;</p>
<p class="C5 V22">quest'acqua che porta maledizione ti entri nelle viscere per farti gonfiare il ventre e avvizzire i fianchi! E la donna dirà: Amen, Amen!</p>
<p class="C5 V23">Poi il sacerdote scriverà queste imprecazioni su un rotolo e le cancellerà con l'acqua amara.</p>
<p class="C5 V24">Farà bere alla donna quell'acqua amara che porta maledizione e l'acqua che porta maledizione entrerà in lei per produrle amarezza;</p>
<p class="C5 V25">il sacerdote prenderà dalle mani della donna l'oblazione di gelosia, agiterà l'oblazione davanti al Signore e l'offrirà sull'altare;</p>
<p class="C5 V26">il sacerdote prenderà una manciata di quell'oblazione come memoriale di lei e la brucerà sull'altare; poi farà bere l'acqua alla donna.</p>
<p class="C5 V27">Quando le avrà fatto bere l'acqua, se essa si è contaminata e ha commesso un'infedeltà contro il marito, l'acqua che porta maledizione entrerà in lei per produrre amarezza; il ventre le si gonfierà e i suoi fianchi avvizziranno e quella donna diventerà un oggetto di maledizione in mezzo al suo popolo.</p>
<p class="C5 V28">Ma se la donna non si è contaminata ed è pura, sarà riconosciuta innocente e avrà figli.</p>
<p class="C5 V29">Questa è la legge della gelosia, nel caso in cui la moglie di uno si sia traviata ricevendo un altro invece del marito e si contamini</p>
<p class="C5 V30">e per il caso in cui lo spirito di gelosia si impadronisca del marito e questi diventi geloso della moglie; egli farà comparire sua moglie davanti al Signore e il sacerdote le applicherà questa legge integralmente.</p>
<p class="C5 V31">Il marito sarà immune da colpa, ma la donna porterà la pena della sua iniquità».</p>
<p class="C6 V1">Il Signore disse ancora a Mosè:</p>
<p class="C6 V2">«Parla agli Israeliti e riferisci loro: Quando un uomo o una donna farà un voto speciale, il voto di nazireato, per consacrarsi al Signore,</p>
<p class="C6 V3">si asterrà dal vino e dalle bevande inebrianti; non berrà aceto fatto di vino né aceto fatto di bevanda inebriante; non berrà liquori tratti dall'uva e non mangerà uva, né fresca né secca.</p>
<p class="C6 V4">Per tutto il tempo del suo nazireato non mangerà alcun prodotto della vigna, dai chicchi acerbi alle vinacce.</p>
<p class="C6 V5">Per tutto il tempo del suo voto di nazireato il rasoio non passerà sul suo capo; finché non siano compiuti i giorni per i quali si è consacrato al Signore, sarà santo; si lascerà crescere la capigliatura.</p>
<p class="C6 V6">Per tutto il tempo in cui rimane consacrato al Signore, non si avvicinerà a un cadavere;</p>
<p class="C6 V7">si trattasse anche di suo padre, di sua madre, di suo fratello e di sua sorella, non si contaminerà per loro alla loro morte, perché porta sul capo il segno della sua consacrazione a Dio.</p>
<p class="C6 V8">Per tutto il tempo del suo nazireato egli è consacrato al Signore.</p>
<p class="C6 V9">Se uno gli muore accanto improvvisamente e il suo capo consacrato rimane così contaminato, si raderà il capo nel giorno della sua purificazione; se lo raderà il settimo giorno;</p>
<p class="C6 V10">l'ottavo giorno porterà due tortore o due colombi al sacerdote, all'ingresso della tenda del convegno.</p>
<p class="C6 V11">Il sacerdote ne offrirà uno in sacrificio espiatorio e l'altro in olocausto e farà per lui il rito espiatorio del peccato in cui è incorso a causa di quel morto; in quel giorno stesso, il nazireo consacrerà così il suo capo.</p>
<p class="C6 V12">Consacrerà di nuovo al Signore i giorni del suo nazireato e offrirà un agnello dell'anno come sacrificio di riparazione; i giorni precedenti non saranno contati, perché il suo nazireato è stato contaminato.</p>
<p class="C6 V13">Questa è la legge del nazireato; quando i giorni del suo nazireato saranno compiuti, lo si farà venire all'ingresso della tenda del convegno;</p>
<p class="C6 V14">egli presenterà l'offerta al Signore: un agnello dell'anno, senza difetto, per l'olocausto; una pecora dell'anno, senza difetto, per il sacrificio espiatorio, un ariete senza difetto, come sacrificio di comunione;</p>
<p class="C6 V15">un canestro di pani azzimi fatti con fior di farina, di focacce intrise in olio, di schiacciate senza lievito unte d'olio, insieme con l'oblazione e le libazioni relative.</p>
<p class="C6 V16">Il sacerdote presenterà quelle cose davanti al Signore e offrirà il suo sacrificio espiatorio e il suo olocausto;</p>
<p class="C6 V17">offrirà l'ariete come sacrificio di comunione al Signore, con il canestro dei pani azzimi; il sacerdote offrirà anche l'oblazione e la libazione.</p>
<p class="C6 V18">Il nazireo raderà, all'ingresso della tenda del convegno, il suo capo consacrato; prenderà i capelli del suo capo consacrato e li metterà sul fuoco che è sotto il sacrificio di comunione.</p>
<p class="C6 V19">Il sacerdote prenderà la spalla dell'ariete, quando sarà cotta, una focaccia non lievitata dal canestro e una schiacciata senza lievito e le porrà nelle mani del nazireo, dopo che questi si sarà raso il capo consacrato.</p>
<p class="C6 V20">Il sacerdote le agiterà, come offerta da farsi secondo il rito dell'agitazione, davanti al Signore; è cosa santa che appartiene al sacerdote, insieme con il petto dell'offerta da agitare ritualmente e con la spalla dell'offerta da elevare ritualmente. Dopo, il nazireo potrà bere il vino.</p>
<p class="C6 V21">Questa è la legge per chi ha fatto voto di nazireato, tale è la sua offerta al Signore per il suo nazireato, oltre quello che i suoi mezzi gli permetteranno di fare. Egli si comporterà secondo il voto che avrà fatto in base alla legge del suo nazireato».</p>
<p class="C6 V22">Il Signore aggiunse a Mosè:</p>
<p class="C6 V23">«Parla ad Aronne e ai suoi figli e riferisci loro: Voi benedirete così gli Israeliti; direte loro:</p>
<p class="C6 V24">Ti benedica il Signore e ti protegga.</p>
<p class="C6 V25">Il Signore faccia brillare il suo volto su di te e ti sia propizio.</p>
<p class="C6 V26">Il Signore rivolga su di te il suo volto e ti conceda pace.</p>
<p class="C6 V27">Così porranno il mio nome sugli Israeliti e io li benedirò».</p>
<p class="C7 V1">Quando Mosè ebbe finito di erigere la Dimora e l'ebbe unta e consacrata con tutti i suoi arredi, quando ebbe eretto l'altare con tutti i suoi arredi e li ebbe unti e consacrati,</p>
<p class="C7 V2">i capi di Israele, capi dei loro casati paterni, che erano capitribù e avevano presieduto al censimento, presentarono una offerta</p>
<p class="C7 V3">e la portarono davanti al Signore: sei carri e dodici buoi, cioè un carro per due capi e un bue per ogni capo e li offrirono davanti alla Dimora.</p>
<p class="C7 V4">Il Signore disse a Mosè:</p>
<p class="C7 V5">«Prendili da loro per impiegarli al servizio della tenda del convegno e assegnali ai leviti; a ciascuno secondo il suo servizio».</p>
<p class="C7 V6">Mosè prese dunque i carri e i buoi e li diede ai leviti.</p>
<p class="C7 V7">Diede due carri e quattro buoi ai figli di Gherson, secondo il loro servizio;</p>
<p class="C7 V8">diede quattro carri e otto buoi ai figli di Merari, secondo il loro servizio, sotto la sorveglianza di Itamar, figlio del sacerdote Aronne;</p>
<p class="C7 V9">ma ai figli di Keat non ne diede, perché avevano il servizio degli oggetti sacri e dovevano portarli sulle spalle.</p>
<p class="C7 V10">I capi presentarono l'offerta per la dedicazione dell'altare, il giorno in cui esso fu unto;</p>
<p class="C7 V11">i capi presentarono l'offerta uno per giorno, per la dedicazione dell'altare.</p>
<p class="C7 V12">Colui che presentò l'offerta il primo giorno fu Nacason, figlio di Amminadab, della tribù di Giuda;</p>
<p class="C7 V13">la sua offerta fu un piatto d'argento del peso di centotrenta sicli, un vassoio d'argento di settanta sicli, secondo il siclo del santuario, tutti e due pieni di fior di farina intrisa in olio, per l'oblazione,</p>
<p class="C7 V14">una coppa d'oro di dieci sicli piena di profumo,</p>
<p class="C7 V15">un giovenco, un ariete, un agnello dell'anno per l'olocausto,</p>
<p class="C7 V16">un capro per il sacrificio espiatorio</p>
<p class="C7 V17">e per il sacrificio di comunione due buoi, cinque arieti, cinque capri, cinque agnelli dell'anno. Tale fu l'offerta di Nacason, figlio di Amminadab.</p>
<p class="C7 V18">Il secondo giorno, Netaneel, figlio di Suar, capo di Issacar, presentò l'offerta.</p>
<p class="C7 V19">Offrì un piatto d'argento del peso di centotrenta sicli, un vassoio d'argento di settanta sicli, secondo il siclo del santuario, tutti e due pieni di fior di farina intrisa in olio, per l'oblazione,</p>
<p class="C7 V20">una coppa d'oro di dieci sicli piena di profumo,</p>
<p class="C7 V21">un giovenco, un ariete, un agnello dell'anno per l'olocausto,</p>
<p class="C7 V22">un capro per il sacrificio espiatorio</p>
<p class="C7 V23">e per il sacrificio di comunione due buoi, cinque arieti, cinque capri, cinque agnelli dell'anno. Tale fu l'offerta di Netaneel, figlio di Suar.</p>
<p class="C7 V24">Il terzo giorno fu Eliab, figlio di Chelon, capo dei figli di Zàbulon.</p>
<p class="C7 V25">La sua offerta fu un piatto d'argento del peso di centotrenta sicli, un vassoio d'argento di settanta sicli, secondo il siclo del santuario, tutti e due pieni di fior di farina intrisa in olio, per l'oblazione,</p>
<p class="C7 V26">una coppa d'oro di dieci sicli piena di profumo,</p>
<p class="C7 V27">un giovenco, un ariete, un agnello dell'anno per l'olocausto,</p>
<p class="C7 V28">un capro per il sacrificio espiatorio</p>
<p class="C7 V29">e per il sacrificio di comunione due buoi, cinque arieti, cinque capri, cinque agnelli dell'anno. Tale fu l'offerta di Eliab, figlio di Chelon.</p>
<p class="C7 V30">Il quarto giorno fu Elisur, figlio di Sedeur, capo dei figli di Ruben.</p>
<p class="C7 V31">La sua offerta fu un piatto d'argento del peso di centotrenta sicli, un vassoio d'argento di settanta sicli, secondo il siclo del santuario, tutti e due pieni di fior di farina intrisa in olio, per l'oblazione,</p>
<p class="C7 V32">una coppa d'oro di dieci sicli piena di profumo,</p>
<p class="C7 V33">un giovenco, un ariete, un agnello dell'anno per l'olocausto,</p>
<p class="C7 V34">un capro per il sacrificio espiatorio</p>
<p class="C7 V35">e per il sacrificio di comunione due buoi, cinque arieti, cinque capri, cinque agnelli dell'anno. Tale fu l'offerta di Elisur, figlio di Sedeur.</p>
<p class="C7 V36">Il quinto giorno fu Selumiel, figlio di Surisaddai, capo dei figli di Simeone.</p>
<p class="C7 V37">La sua offerta fu un piatto d'argento del peso di centotrenta sicli, un vassoio d'argento di settanta sicli, secondo il siclo del santuario, tutti e due pieni di fior di farina intrisa in olio, per l'oblazione,</p>
<p class="C7 V38">una coppa d'oro di dieci sicli piena di profumo,</p>
<p class="C7 V39">un giovenco, un ariete, un agnello dell'anno per l'olocausto,</p>
<p class="C7 V40">un capro per il sacrificio espiatorio</p>
<p class="C7 V41">e per il sacrificio di comunione due buoi, cinque arieti, cinque capri, cinque agnelli dell'anno. Tale fu l'offerta di Selumiel, figlio di Surisaddai.</p>
<p class="C7 V42">Il sesto giorno fu Eliasaf, figlio di Deuel, capo dei figli di Gad.</p>
<p class="C7 V43">La sua offerta fu un piatto d'argento del peso di centotrenta sicli, un vassoio d'argento di settanta sicli, secondo il siclo del santuario, tutti e due pieni di fior di farina intrisa in olio, per l'oblazione,</p>
<p class="C7 V44">una coppa d'oro di dieci sicli piena di profumo,</p>
<p class="C7 V45">un giovenco, un ariete, un agnello dell'anno per l'olocausto,</p>
<p class="C7 V46">un capro per il sacrificio espiatorio</p>
<p class="C7 V47">e per il sacrificio di comunione due buoi, cinque arieti, cinque capri, cinque agnelli dell'anno. Tale fu l'offerta di Eliasaf, figlio di Deuel.</p>
<p class="C7 V48">Il settimo giorno fu Elesama, figlio di Ammiud, capo dei figli di Efraim.</p>
<p class="C7 V49">La sua offerta fu un piatto d'argento del peso di centotrenta sicli, un vassoio d'argento del peso di settanta sicli, secondo il siclo del santuario, tutti e due pieni di fior di farina intrisa in olio, per l'oblazione,</p>
<p class="C7 V50">una coppa d'oro di dieci sicli piena di profumo,</p>
<p class="C7 V51">un giovenco, un ariete, un agnello dell'anno per l'olocausto,</p>
<p class="C7 V52">un capro per il sacrificio espiatorio</p>
<p class="C7 V53">e per il sacrificio di comunione due buoi, cinque arieti, cinque capri, cinque agnelli dell'anno. Tale fu l'offerta di Elesama, figlio di Ammiud.</p>
<p class="C7 V54">L'ottavo giorno fu Gamliel, figlio di Pedasur, capo dei figli di Manasse.</p>
<p class="C7 V55">La sua offerta fu un piatto d'argento del peso di centotrenta sicli, un vassoio d'argento di settanta sicli secondo il siclo del santuario, tutti e due pieni di fior di farina intrisa in olio, per l'oblazione,</p>
<p class="C7 V56">una coppa d'oro di dieci sicli piena di profumo,</p>
<p class="C7 V57">un giovenco, un ariete, un agnello dell'anno per l'olocausto,</p>
<p class="C7 V58">un capro per il sacrificio espiatorio</p>
<p class="C7 V59">e per il sacrificio di comunione due buoi, cinque arieti, cinque capri, cinque agnelli dell'anno. Tale fu l'offerta di Gamliel, figlio di Pedasur.</p>
<p class="C7 V60">Il nono giorno fu Abidan, figlio di Ghideoni, capo dei figli di Beniamino.</p>
<p class="C7 V61">La sua offerta fu un piatto d'argento del peso di centotrenta sicli, un vassoio d'argento di settanta sicli, secondo il siclo del santuario, tutti e due pieni di fior di farina intrisa in olio, per l'oblazione,</p>
<p class="C7 V62">una coppa d'oro di dieci sicli piena di profumo,</p>
<p class="C7 V63">un giovenco, un ariete, un agnello dell'anno per l'olocausto,</p>
<p class="C7 V64">un capro per il sacrificio espiatorio</p>
<p class="C7 V65">e per il sacrificio di comunione due buoi, cinque arieti, cinque capri, cinque agnelli dell'anno. Tale fu l'offerta di Abidan, figlio di Ghideoni.</p>
<p class="C7 V66">Il decimo giorno fu Achiezer, figlio di Ammisaddai, capo dei figli di Dan.</p>
<p class="C7 V67">La sua offerta fu un piatto d'argento del peso di centotrenta sicli, un vassoio d'argento di settanta sicli, secondo il siclo del santuario, tutti e due pieni di fior di farina intrisa in olio, per l'oblazione,</p>
<p class="C7 V68">una coppa d'oro di dieci sicli piena di profumo,</p>
<p class="C7 V69">un giovenco, un ariete, un agnello dell'anno per l'olocausto,</p>
<p class="C7 V70">un capro per il sacrificio espiatorio</p>
<p class="C7 V71">e per il sacrificio di comunione due buoi, cinque arieti, cinque capri, cinque agnelli dell'anno. Tale fu l'offerta di Achiezer, figlio di Ammisaddai.</p>
<p class="C7 V72">L'undicesimo giorno fu Paghiel, figlio di Ocran, capo dei figli di Aser.</p>
<p class="C7 V73">La sua offerta fu un piatto d'argento del peso di centotrenta sicli, un vassoio d'argento di settanta sicli, secondo il siclo del santuario, tutti e due pieni di fior di farina intrisa in olio, per l'oblazione,</p>
<p class="C7 V74">una coppa d'oro di dieci sicli piena di profumo,</p>
<p class="C7 V75">un giovenco, un ariete, un agnello dell'anno per l'olocausto,</p>
<p class="C7 V76">un capro per il sacrificio espiatorio</p>
<p class="C7 V77">e per il sacrificio di comunione due buoi, cinque arieti, cinque capri, cinque agnelli dell'anno. Tale fu l'offerta di Paghiel, figlio di Ocran.</p>
<p class="C7 V78">Il decimosecondo giorno fu Achira, figlio di Enan, capo dei figli di Nèftali.</p>
<p class="C7 V79">La sua offerta fu un piatto d'argento del peso di centotrenta sicli, un vassoio d'argento di settanta sicli, secondo il siclo del santuario, tutti e due pieni di fior di farina intrisa in olio, per l'oblazione,</p>
<p class="C7 V80">una coppa d'oro di dieci sicli piena di profumo,</p>
<p class="C7 V81">un giovenco, un ariete, un agnello dell'anno per l'olocausto,</p>
<p class="C7 V82">un capro per il sacrificio espiatorio</p>
<p class="C7 V83">e per il sacrificio di comunione due buoi, cinque arieti, cinque capri, cinque agnelli dell'anno. Tale fu l'offerta di Achira, figlio di Enan.</p>
<p class="C7 V84">Questi furono i doni per la dedicazione dell'altare da parte dei capi d'Israele, il giorno in cui esso fu unto: dodici piatti d'argento, dodici vassoi d'argento, dodici coppe d'oro;</p>
<p class="C7 V85">ogni piatto d'argento pesava centotrenta sicli e ogni vassoio d'argento settanta; il totale dell'argento dei vasi fu duemilaquattrocento sicli, secondo il siclo del santuario;</p>
<p class="C7 V86">dodici coppe d'oro piene di profumo, le quali, a dieci sicli per coppa, secondo il siclo del santuario, diedero per l'oro delle coppe un totale di centoventi sicli.</p>
<p class="C7 V87">Totale del bestiame per l'olocausto: dodici giovenchi, dodici arieti, dodici agnelli dell'anno, con le oblazioni consuete, e dodici capri per il sacrificio espiatorio.</p>
<p class="C7 V88">Totale del bestiame per il sacrificio di comunione: ventiquattro giovenchi, sessanta arieti, sessanta capri, sessanta agnelli dell'anno. Questi furono i doni per la dedicazione dell'altare, dopo che esso fu unto.</p>
<p class="C7 V89">Quando Mosè entrava nella tenda del convegno per parlare con il Signore, udiva la voce che gli parlava dall'alto del coperchio che è sull'arca della testimonianza fra i due cherubini; il Signore gli parlava.</p>
<p class="C8 V1">Il Signore disse ancora a Mosè:</p>
<p class="C8 V2">«Parla ad Aronne e riferisci: Quando collocherai le lampade, le sette lampade dovranno proiettare la luce davanti al candelabro».</p>
<p class="C8 V3">Aronne fece così: collocò le lampade in modo che facessero luce davanti al candelabro, come il Signore aveva ordinato a Mosè.</p>
<p class="C8 V4">Ora il candelabro aveva questa fattura: era d'oro lavorato a martello, dal suo fusto alle sue corolle era un solo lavoro a martello. Mosè aveva fatto il candelabro secondo la figura che il Signore gli aveva mostrato.</p>
<p class="C8 V5">Il Signore parlò a Mosè:</p>
<p class="C8 V6">«Prendi i leviti tra gli Israeliti e purificali.</p>
<p class="C8 V7">Per purificarli farai così: li aspergerai con l'acqua dell'espiazione; faranno passare il rasoio su tutto il loro corpo, laveranno le loro vesti e si purificheranno.</p>
<p class="C8 V8">Poi prenderanno un giovenco con l'oblazione consueta di fior di farina intrisa in olio e tu prenderai un altro giovenco per il sacrificio espiatorio.</p>
<p class="C8 V9">Farai avvicinare i leviti dinanzi alla tenda del convegno e convocherai tutta la comunità degli Israeliti.</p>
<p class="C8 V10">Farai avvicinare i leviti davanti al Signore e gli Israeliti porranno le mani sui leviti;</p>
<p class="C8 V11">Aronne presenterà i leviti come offerta da farsi con il rito di agitazione davanti al Signore da parte degli Israeliti ed essi faranno il servizio del Signore.</p>
<p class="C8 V12">Poi i leviti porranno le mani sulla testa dei giovenchi e tu ne offrirai uno in sacrificio espiatorio per i leviti.</p>
<p class="C8 V13">Farai stare i leviti davanti ad Aronne e davanti ai suoi figli e li presenterai come un'offerta da farsi con il rito di agitazione in onore del Signore.</p>
<p class="C8 V14">Così separerai i leviti dagli Israeliti e i leviti saranno miei.</p>
<p class="C8 V15">Dopo, i leviti verranno a fare il servizio nella tenda del convegno; tu li purificherai e li presenterai come un'offerta fatta con la rituale agitazione;</p>
<p class="C8 V16">poiché mi sono tutti dediti tra gli Israeliti, io li ho presi con me, invece di quanti nascono per primi dalla madre, invece dei primogeniti di tutti gli Israeliti.</p>
<p class="C8 V17">Poiché tutti i primogeniti degli Israeliti, tanto degli uomini quanto del bestiame, sono miei; io me li sono consacrati il giorno in cui percossi tutti i primogeniti nel paese d'Egitto.</p>
<p class="C8 V18">Ho preso i leviti invece di tutti i primogeniti degli Israeliti.</p>
<p class="C8 V19">Ho dato in dono ad Aronne e ai suoi figli i leviti tra gli Israeliti, perché facciano il servizio degli Israeliti nella tenda del convegno e perché compiano il rito espiatorio per gli Israeliti, perché nessun flagello colpisca gli Israeliti, qualora gli Israeliti si accostino al santuario».</p>
<p class="C8 V20">Così fecero Mosè, Aronne e tutta la comunità degli Israeliti per i leviti; gli Israeliti fecero per i leviti quanto il Signore aveva ordinato a Mosè a loro riguardo.</p>
<p class="C8 V21">I leviti si purificarono e lavarono le loro vesti; Aronne li presentò come un'offerta da agitare secondo il rito davanti al Signore e fece l'espiazione per essi, per purificarli.</p>
<p class="C8 V22">Dopo, i leviti vennero a fare il servizio nella tenda del convegno alla presenza di Aronne e dei suoi figli. Come il Signore aveva ordinato a Mosè per i leviti, così si fece per loro.</p>
<p class="C8 V23">Il Signore parlò a Mosè:</p>
<p class="C8 V24">«Questo riguarda i leviti: da venticinque anni in su il levita entrerà a formare la squadra per il servizio nella tenda del convegno.</p>
<p class="C8 V25">Dall'età di cinquant'anni si ritirerà dalla squadra del servizio e non servirà più.</p>
<p class="C8 V26">Aiuterà i suoi fratelli nella tenda del convegno sorvegliando ciò che è affidato alla loro custodia; ma non farà più servizio. Così farai per i leviti, per quel che riguarda i loro uffici».</p>
<p class="C9 V1">Il Signore parlò ancora a Mosè nel deserto del Sinai, il primo mese del secondo anno, da quando uscirono dal paese d'Egitto, dicendo:</p>
<p class="C9 V2">«Gli Israeliti celebreranno la pasqua nel tempo stabilito.</p>
<p class="C9 V3">La celebrerete nel tempo stabilito, il quattordici di questo mese tra le due sere; la celebrerete secondo tutte le leggi e secondo tutte le prescrizioni e le usanze».</p>
<p class="C9 V4">Mosè parlò agli Israeliti perché celebrassero la pasqua.</p>
<p class="C9 V5">Essi celebrarono la pasqua il quattordici del mese al tramonto, nel deserto del Sinai; gli Israeliti agirono secondo tutti gli ordini che il Signore aveva dato a Mosè.</p>
<p class="C9 V6">Ora vi erano alcuni uomini che essendo immondi per aver toccato un morto, non potevano celebrare la pasqua in quel giorno. Si presentarono in quello stesso giorno davanti a Mosè e davanti ad Aronne;</p>
<p class="C9 V7">quegli uomini dissero a Mosè: «Noi siamo immondi per aver toccato un cadavere; perché dovremo essere impediti di presentare l'offerta del Signore, al tempo stabilito, in mezzo agli Israeliti?».</p>
<p class="C9 V8">Mosè rispose loro: «Aspettate e sentirò quello che il Signore ordinerà a vostro riguardo».</p>
<p class="C9 V9">Il Signore disse a Mosè:</p>
<p class="C9 V10">«Parla agli Israeliti e ordina loro: Se uno di voi o dei vostri discendenti sarà immondo per il contatto con un cadavere o sarà lontano in viaggio, potrà ugualmente celebrare la pasqua in onore del Signore.</p>
<p class="C9 V11">La celebreranno il quattordici del secondo mese al tramonto; mangeranno la vittima pasquale con pane azzimo e con erbe amare;</p>
<p class="C9 V12">non ne serberanno alcun resto fino al mattino e non ne spezzeranno alcun osso. La celebreranno secondo tutte le leggi della pasqua.</p>
<p class="C9 V13">Ma chi è mondo e non è in viaggio, se si astiene dal celebrare la pasqua, sarà eliminato dal suo popolo; perché non ha presentato l'offerta al Signore nel tempo stabilito, quell'uomo porterà la pena del suo peccato.</p>
<p class="C9 V14">Se uno straniero che soggiorna in mezzo a voi celebra la pasqua del Signore, si conformerà alle leggi e alle prescrizioni della pasqua. Avrete un'unica legge per lo straniero e per il nativo del paese».</p>
<p class="C9 V15">Nel giorno in cui la Dimora fu eretta, la nube coprì la Dimora, ossia la tenda della testimonianza; alla sera essa aveva sulla Dimora l'aspetto di un fuoco che durava fino alla mattina.</p>
<p class="C9 V16">Così avveniva sempre: la nube copriva la Dimora e di notte aveva l'aspetto del fuoco.</p>
<p class="C9 V17">Tutte le volte che la nube si alzava sopra la tenda, gli Israeliti si mettevano in cammino; dove la nuvola si fermava, in quel luogo gli Israeliti si accampavano.</p>
<p class="C9 V18">Gli Israeliti si mettevano in cammino per ordine del Signore e per ordine del Signore si accampavano; rimanevano accampati finché la nube restava sulla Dimora.</p>
<p class="C9 V19">Quando la nube rimaneva per molti giorni sulla Dimora, gli Israeliti osservavano la prescrizione del Signore e non partivano.</p>
<p class="C9 V20">Se la nube rimaneva pochi giorni sulla Dimora, per ordine del Signore rimanevano accampati e per ordine del Signore levavano il campo.</p>
<p class="C9 V21">Se la nube si fermava dalla sera alla mattina e si alzava la mattina, subito riprendevano il cammino; o se dopo un giorno e una notte la nube si alzava, allora riprendevano il cammino.</p>
<p class="C9 V22">Se la nube rimaneva ferma sulla Dimora due giorni o un mese o un anno, gli Israeliti rimanevano accampati e non partivano: ma quando si alzava, levavano il campo.</p>
<p class="C9 V23">Per ordine del Signore si accampavano e per ordine del Signore levavano il campo; osservavano le prescrizioni del Signore, secondo l'ordine dato dal Signore per mezzo di Mosè.</p>
<p class="C10 V1">Il Signore disse ancora a Mosè:</p>
<p class="C10 V2">«Fatti due trombe d'argento; le farai lavorate a martello e ti serviranno per convocare la comunità e per levare l'accampamento.</p>
<p class="C10 V3">Al suono di esse tutta la comunità si radunerà presso di te all'ingresso della tenda del convegno.</p>
<p class="C10 V4">Al suono di una tromba sola, i principi, i capi delle migliaia d'Israele, converranno presso di te.</p>
<p class="C10 V5">Quando suonerete uno squillo di acclamazione, gli accampamenti che sono a levante si metteranno in cammino.</p>
<p class="C10 V6">Quando suonerete una seconda volta lo squillo di acclamazione, gli accampamenti che si trovano a mezzogiorno si metteranno in cammino; si suoneranno squilli di acclamazione quando dovranno mettersi in cammino.</p>
<p class="C10 V7">Quando deve essere convocata la comunità, suonerete, ma non uno squillo di acclamazione.</p>
<p class="C10 V8">I sacerdoti figli di Aronne suoneranno le trombe; sarà una legge perenne per voi e per i vostri discendenti.</p>
<p class="C10 V9">Quando nel vostro paese andrete in guerra contro il nemico che vi attaccherà, suonerete le trombe con squilli di acclamazione e sarete ricordati davanti al Signore vostro Dio e sarete liberati dai vostri nemici.</p>
<p class="C10 V10">Così anche nei vostri giorni di gioia, nelle vostre solennità e al principio dei vostri mesi, suonerete le trombe quando offrirete olocausti e sacrifici di comunione; esse vi ricorderanno davanti al vostro Dio. Io sono il Signore vostro Dio».</p>
<p class="C10 V11">Il secondo anno, il secondo mese, il venti del mese, la nube si alzò sopra la Dimora della testimonianza.</p>
<p class="C10 V12">Gli Israeliti partirono dal deserto del Sinai secondo il loro ordine di marcia; la nube si fermò nel deserto di Paran.</p>
<p class="C10 V13">Così si misero in cammino la prima volta, secondo l'ordine del Signore, dato per mezzo di Mosè.</p>
<p class="C10 V14">Per prima si mosse l'insegna dell'accampamento dei figli di Giuda, diviso secondo le loro schiere. Nacason, figlio di Amminadab, comandava la schiera di Giuda.</p>
<p class="C10 V15">Netaneel, figlio di Suar, comandava la schiera della tribù dei figli di Issacar;</p>
<p class="C10 V16">Eliab, figlio di Chelon, comandava la schiera della tribù dei figli di Zàbulon.</p>
<p class="C10 V17">La Dimora fu smontata e i figli di Gherson e i figli di Merari si misero in cammino portando la Dimora.</p>
<p class="C10 V18">Poi si mosse l'insegna dell'accampamento di Ruben, diviso secondo le sue schiere. Elisur, figlio di Sedeur, comandava la schiera di Ruben.</p>
<p class="C10 V19">Selumiel, figlio di Surisaddai, comandava la schiera della tribù dei figli di Simeone.</p>
<p class="C10 V20">Eliasaf, figlio di Deuel, comandava la schiera della tribù dei figli di Gad.</p>
<p class="C10 V21">Poi si mossero i Keatiti, portando gli oggetti sacri; gli altri dovevano erigere la Dimora, prima che questi arrivassero.</p>
<p class="C10 V22">Poi si mosse l'insegna dell'accampamento dei figli di Efraim, diviso secondo le sue schiere. Elisama, figlio di Ammiud, comandava la schiera di Efraim.</p>
<p class="C10 V23">Gamliel, figlio di Pedasur, comandava la schiera della tribù dei figli di Manàsse.</p>
<p class="C10 V24">Abidan, figlio di Ghideoni, comandava la schiera della tribù dei figli di Beniamino.</p>
<p class="C10 V25">Poi si mosse l'insegna dell'accampamento dei figli di Dan, diviso secondo le sue schiere, formando la retroguardia di tutti gli accampamenti. Achiezer, figlio di Ammisaddai, comandava la schiera di Dan.</p>
<p class="C10 V26">Paghiel, figlio di Ocran, comandava la schiera della tribù dei figli di Aser,</p>
<p class="C10 V27">e Achira, figlio di Enan, comandava la schiera della tribù dei figli di Nèftali.</p>
<p class="C10 V28">Questo era l'ordine con cui gli Israeliti si misero in cammino, secondo le loro schiere. Così levarono l'accampamento.</p>
<p class="C10 V29">Mosè disse a Obab, figlio di Reuel, Madianita, suocero di Mosè: «Noi stiamo per partire, verso il luogo del quale il Signore ha detto: Io ve lo darò in possesso. Vieni con noi e ti faremo del bene, perché il Signore ha promesso di fare il bene a Israele».</p>
<p class="C10 V30">Gli rispose: «Io non verrò ma tornerò al mio paese e dai miei parenti». Mosè disse:</p>
<p class="C10 V31">«Non ci lasciare poiché tu conosci i luoghi dove ci accamperemo nel deserto e sarai per noi come gli occhi.</p>
<p class="C10 V32">Se vieni con noi, qualunque bene il Signore farà a noi, noi lo faremo a te».</p>
<p class="C10 V33">Così partirono dal monte del Signore e fecero tre giornate di cammino; l'arca dell'alleanza del Signore li precedeva durante le tre giornate di cammino, per cercare loro un luogo di sosta.</p>
<p class="C10 V34">La nube del Signore era sopra di loro durante il giorno da quando erano partiti.</p>
<p class="C10 V35">Quando l'arca partiva, Mosè diceva: «Sorgi, Signore, e siano dispersi i tuoi nemici e fuggano da te coloro che ti odiano».</p>
<p class="C10 V36">Quando si posava, diceva: «Torna, Signore, alle miriadi di migliaia di Israele».</p>
<p class="C11 V1">Ora il popolo cominciò a lamentarsi malamente agli orecchi del Signore. Li udì il Signore e il suo sdegno si accese e il fuoco del Signore divampò in mezzo a loro e divorò l'estremità dell'accampamento.</p>
<p class="C11 V2">Il popolo gridò a Mosè; Mosè pregò il Signore e il fuoco si spense.</p>
<p class="C11 V3">Quel luogo fu chiamato Tabera, perché il fuoco del Signore era divampato in mezzo a loro.</p>
<p class="C11 V4">La gente raccogliticcia, che era tra il popolo, fu presa da bramosia; anche gli Israeliti ripresero a lamentarsi e a dire: «Chi ci potrà dare carne da mangiare?</p>
<p class="C11 V5">Ci ricordiamo dei pesci che mangiavamo in Egitto gratuitamente, dei cocomeri, dei meloni, dei porri, delle cipolle e dell'aglio.</p>
<p class="C11 V6">Ora la nostra vita inaridisce; non c'è più nulla, i nostri occhi non vedono altro che questa manna».</p>
<p class="C11 V7">Ora la manna era simile al seme del coriandolo e aveva l'aspetto della resina odorosa.</p>
<p class="C11 V8">Il popolo andava attorno a raccoglierla; poi la riduceva in farina con la macina o la pestava nel mortaio, la faceva cuocere nelle pentole o ne faceva focacce; aveva il sapore di pasta all'olio.</p>
<p class="C11 V9">Quando di notte cadeva la rugiada sul campo, cadeva anche la manna.</p>
<p class="C11 V10">Mosè udì il popolo che si lamentava in tutte le famiglie, ognuno all'ingresso della propria tenda; lo sdegno del Signore divampò e la cosa dispiacque anche a Mosè.</p>
<p class="C11 V11">Mosè disse al Signore: «Perché hai trattato così male il tuo servo? Perché non ho trovato grazia ai tuoi occhi, tanto che tu mi hai messo addosso il carico di tutto questo popolo?</p>
<p class="C11 V12">L'ho forse concepito io tutto questo popolo? O l'ho forse messo al mondo io perché tu mi dica: Pòrtatelo in grembo, come la balia porta il bambino lattante, fino al paese che tu hai promesso con giuramento ai suoi padri?</p>
<p class="C11 V13">Da dove prenderei la carne da dare a tutto questo popolo? Perché si lamenta dietro a me, dicendo: Dacci da mangiare carne!</p>
<p class="C11 V14">Io non posso da solo portare il peso di tutto questo popolo; è un peso troppo grave per me.</p>
<p class="C11 V15">Se mi devi trattare così, fammi morire piuttosto, fammi morire, se ho trovato grazia ai tuoi occhi; io non veda più la mia sventura!».</p>
<p class="C11 V16">Il Signore disse a Mosè: «Radunami settanta uomini tra gli anziani d'Israele, conosciuti da te come anziani del popolo e come loro scribi; conducili alla tenda del convegno; vi si presentino con te.</p>
<p class="C11 V17">Io scenderò e parlerò in quel luogo con te; prenderò lo spirito che è su di te per metterlo su di loro, perché portino con te il carico del popolo e tu non lo porti più da solo.</p>
<p class="C11 V18">Dirai al popolo: Santificatevi per domani e mangerete carne, perché avete pianto agli orecchi del Signore, dicendo: Chi ci farà mangiare carne? Stavamo così bene in Egitto! Ebbene il Signore vi darà carne e voi ne mangerete.</p>
<p class="C11 V19">Ne mangerete non per un giorno, non per due giorni, non per cinque giorni, non per dieci giorni, non per venti giorni,</p>
<p class="C11 V20">ma per un mese intero, finché vi esca dalle narici e vi venga a noia, perché avete respinto il Signore che è in mezzo a voi e avete pianto davanti a lui, dicendo: Perché siamo usciti dall'Egitto?».</p>
<p class="C11 V21">Mosè disse: «Questo popolo, in mezzo al quale mi trovo, conta seicentomila adulti e tu dici: Io darò loro la carne e ne mangeranno per un mese intero!</p>
<p class="C11 V22">Si possono uccidere per loro greggi e armenti in modo che ne abbiano abbastanza? O si radunerà per loro tutto il pesce del mare in modo che ne abbiano abbastanza?».</p>
<p class="C11 V23">Il Signore rispose a Mosè: «Il braccio del Signore è forse raccorciato? Ora vedrai se la parola che ti ho detta si realizzerà o no».</p>
<p class="C11 V24">Mosè dunque uscì e riferì al popolo le parole del Signore; radunò settanta uomini tra gli anziani del popolo e li pose intorno alla tenda del convegno.</p>
<p class="C11 V25">Allora il Signore scese nella nube e gli parlò: prese lo spirito che era su di lui e lo infuse sui settanta anziani: quando lo spirito si fu posato su di essi, quelli profetizzarono, ma non lo fecero più in seguito.</p>
<p class="C11 V26">Intanto, due uomini, uno chiamato Eldad e l'altro Medad, erano rimasti nell'accampamento e lo spirito si posò su di essi; erano fra gli iscritti ma non erano usciti per andare alla tenda; si misero a profetizzare nell'accampamento.</p>
<p class="C11 V27">Un giovane corse a riferire la cosa a Mosè e disse: «Eldad e Medad profetizzano nell'accampamento».</p>
<p class="C11 V28">Allora Giosuè, figlio di Nun, che dalla sua giovinezza era al servizio di Mosè, disse: «Mosè, signor mio, impediscili!».</p>
<p class="C11 V29">Ma Mosè gli rispose: «Sei tu geloso per me? Fossero tutti profeti nel popolo del Signore e volesse il Signore dare loro il suo spirito!».</p>
<p class="C11 V30">Mosè si ritirò nell'accampamento, insieme con gli anziani d'Israele.</p>
<p class="C11 V31">Intanto si era alzato un vento, per ordine del Signore, e portò quaglie dalla parte del mare e le fece cadere presso l'accampamento sulla distesa di circa una giornata di cammino da un lato e una giornata di cammino dall'altro, intorno all'accampamento e a un'altezza di circa due cubiti sulla superficie del suolo.</p>
<p class="C11 V32">Il popolo si alzò e tutto quel giorno e tutta la notte e tutto il giorno dopo raccolse le quaglie. Chi ne raccolse meno ne ebbe dieci homer; le distesero intorno all'accampamento.</p>
<p class="C11 V33">Avevano ancora la carne fra i denti e non l'avevano ancora masticata, quando lo sdegno del Signore si accese contro il popolo e il Signore percosse il popolo con una gravissima piaga.</p>
<p class="C11 V34">Quel luogo fu chiamato Kibrot-Taava, perché qui fu sepolta la gente che si era lasciata dominare dalla ingordigia.</p>
<p class="C11 V35">Da Kibrot-Taava il popolo partì per Caserot e a Caserot fece sosta.</p>
<p class="C12 V1">Maria e Aronne parlarono contro Mosè a causa della donna etiope che aveva sposata; infatti aveva sposato una Etiope.</p>
<p class="C12 V2">Dissero: «Il Signore ha forse parlato soltanto per mezzo di Mosè? Non ha parlato anche per mezzo nostro?». Il Signore udì.</p>
<p class="C12 V3">Ora Mosè era molto più mansueto di ogni uomo che è sulla terra.</p>
<p class="C12 V4">Il Signore disse subito a Mosè, ad Aronne e a Maria: «Uscite tutti e tre e andate alla tenda del convegno». Uscirono tutti e tre.</p>
<p class="C12 V5">Il Signore allora scese in una colonna di nube, si fermò all'ingresso della tenda e chiamò Aronne e Maria. I due si fecero avanti.</p>
<p class="C12 V6">Il Signore disse: «Ascoltate le mie parole! Se ci sarà un vostro profeta, io, il Signore, in visione a lui mi rivelerò, in sogno parlerò con lui.</p>
<p class="C12 V7">Non così per il mio servo Mosè: egli è l'uomo di fiducia in tutta la mia casa.</p>
<p class="C12 V8">Bocca a bocca parlo con lui, in visione e non con enigmi ed egli guarda l'immagine del Signore. Perché non avete temuto di parlare contro il mio servo Mosè?».</p>
<p class="C12 V9">L'ira del Signore si accese contro di loro ed Egli se ne andò;</p>
<p class="C12 V10">la nuvola si ritirò di sopra alla tenda ed ecco Maria era lebbrosa, bianca come neve; Aronne guardò Maria ed ecco era lebbrosa.</p>
<p class="C12 V11">Aronne disse a Mosè: «Signor mio, non addossarci la pena del peccato che abbiamo stoltamente commesso,</p>
<p class="C12 V12">essa non sia come il bambino nato morto, la cui carne è già mezzo consumata quando esce dal seno della madre».</p>
<p class="C12 V13">Mosè gridò al Signore: «Guariscila, Dio!».</p>
<p class="C12 V14">Il Signore rispose a Mosè: «Se suo padre le avesse sputato in viso, non ne porterebbe essa vergogna per sette giorni? Stia dunque isolata fuori dell'accampamento sette giorni; poi vi sarà di nuovo ammessa».</p>
<p class="C12 V15">Maria dunque rimase isolata, fuori dell'accampamento sette giorni; il popolo non riprese il cammino, finché Maria non fu riammessa nell'accampamento.</p>
<p class="C12 V16">Poi il popolo partì da Caserot e si accampò nel deserto di Paran.</p>
<p class="C13 V1">Il Signore disse a Mosè:</p>
<p class="C13 V2">«Manda uomini a esplorare il paese di Canaan che sto per dare agli Israeliti. Mandate un uomo per ogni tribù dei loro padri; siano tutti dei loro capi».</p>
<p class="C13 V3">Mosè li mandò dal deserto di Paran, secondo il comando del Signore; quegli uomini erano tutti capi degli Israeliti.</p>
<p class="C13 V4">Questi erano i loro nomi: per la tribù di Ruben, Sammua figlio di Zaccur;</p>
<p class="C13 V5">per la tribù di Simeone, Safat figlio di Cori;</p>
<p class="C13 V6">per la tribù di Giuda, Caleb figlio di Iefunne;</p>
<p class="C13 V7">per la tribù di Issacar, Igheal figlio di Giuseppe; per la tribù di Efraim,</p>
<p class="C13 V8">Osea figlio di Nun;</p>
<p class="C13 V9">per la tribù di Beniamino, Palti figlio di Rafu;</p>
<p class="C13 V10">per la tribù di Zàbulon, Gaddiel figlio di Sodi;</p>
<p class="C13 V11">per la tribù di Giuseppe, cioè per la tribù di Manàsse, Gaddi figlio di Susi;</p>
<p class="C13 V12">per la tribù di Dan, Ammiel figlio di Ghemalli;</p>
<p class="C13 V13">per la tribù di Aser, Setur figlio di Michele;</p>
<p class="C13 V14">per la tribù di Nèftali, Nacbi figlio di Vofsi;</p>
<p class="C13 V15">per la tribù di Gad, Gheuel figlio di Machi.</p>
<p class="C13 V16">Questi sono i nomi degli uomini che Mosè mandò a esplorare il paese. Mosè diede ad Osea, figlio di Nun, il nome di Giosuè.</p>
<p class="C13 V17">Mosè dunque li mandò a esplorare il paese di Canaan e disse loro: «Salite attraverso il Negheb; poi salirete alla regione montana</p>
<p class="C13 V18">e osserverete che paese sia, che popolo l'abiti, se forte o debole, se poco o molto numeroso;</p>
<p class="C13 V19">come sia la regione che esso abita, se buona o cattiva, e come siano le città dove abita, se siano accampamenti o luoghi fortificati;</p>
<p class="C13 V20">come sia il terreno, se fertile o sterile, se vi siano alberi o no. Siate coraggiosi e portate frutti del paese». Era il tempo in cui cominciava a maturare l'uva.</p>
<p class="C13 V21">Quelli dunque salirono ed esplorarono il paese dal deserto di Sin, fino a Recob, in direzione di Amat.</p>
<p class="C13 V22">Salirono attraverso il Negheb e andarono fino a Ebron, dove erano Achiman, Sesai e Talmai, figli di Anak. Ora Ebron era stata edificata sette anni prima di Tanis in Egitto.</p>
<p class="C13 V23">Giunsero fino alla valle di Escol, dove tagliarono un tralcio con un grappolo d'uva, che portarono in due con una stanga, e presero anche melagrane e fichi.</p>
<p class="C13 V24">Quel luogo fu chiamato valle di Escol a causa del grappolo d'uva che gli Israeliti vi tagliarono.</p>
<p class="C13 V25">Alla fine di quaranta giorni tornarono dall'esplorazione del paese</p>
<p class="C13 V26">e andarono a trovare Mosè e Aronne e tutta la comunità degli Israeliti nel deserto di Paran, a Kades; riferirono ogni cosa a loro e a tutta la comunità e mostrarono loro i frutti del paese.</p>
<p class="C13 V27">Raccontarono: «Noi siamo arrivati nel paese dove tu ci avevi mandato ed è davvero un paese dove scorre latte e miele; ecco i suoi frutti.</p>
<p class="C13 V28">Ma il popolo che abita il paese è potente, le città sono fortificate e immense e vi abbiamo anche visto i figli di Anak.</p>
<p class="C13 V29">Gli Amaleciti abitano la regione del Negheb; gli Hittiti, i Gebusei e gli Amorrei le montagne; i Cananei abitano presso il mare e lungo la riva del Giordano».</p>
<p class="C13 V30">Caleb calmò il popolo che mormorava contro Mosè e disse: «Andiamo presto e conquistiamo il paese, perché certo possiamo riuscirvi».</p>
<p class="C13 V31">Ma gli uomini che vi erano andati con lui dissero: «Noi non saremo capaci di andare contro questo popolo, perché è più forte di noi».</p>
<p class="C13 V32">Screditarono presso gli Israeliti il paese che avevano esplorato, dicendo: «Il paese che abbiamo attraversato per esplorarlo è un paese che divora i suoi abitanti; tutta la gente che vi abbiamo notata è gente di alta statura;</p>
<p class="C13 V33">vi abbiamo visto i giganti, figli di Anak, della razza dei giganti, di fronte ai quali ci sembrava di essere come locuste e così dovevamo sembrare a loro».</p>
<p class="C14 V1">Allora tutta la comunità alzò la voce e diede in alte grida; il popolo pianse tutta quella notte.</p>
<p class="C14 V2">Tutti gli Israeliti mormoravano contro Mosè e contro Aronne e tutta la comunità disse loro: «Oh! fossimo morti nel paese d'Egitto o fossimo morti in questo deserto!</p>
<p class="C14 V3">E perché il Signore ci conduce in quel paese per cadere di spada? Le nostre mogli e i nostri bambini saranno preda. Non sarebbe meglio per noi tornare in Egitto?».</p>
<p class="C14 V4">Si dissero l'un l'altro: «Diamoci un capo e torniamo in Egitto».</p>
<p class="C14 V5">Allora Mosè e Aronne si prostrarono a terra dinanzi a tutta la comunità riunita degli Israeliti.</p>
<p class="C14 V6">Giosuè figlio di Nun e Caleb figlio di Iefunne, che erano fra coloro che avevano esplorato il paese, si stracciarono le vesti</p>
<p class="C14 V7">e parlarono così a tutta la comunità degli Israeliti: «Il paese che abbiamo attraversato per esplorarlo è un paese molto buono.</p>
<p class="C14 V8">Se il Signore ci è favorevole, ci introdurrà in quel paese e ce lo darà: è un paese dove scorre latte e miele.</p>
<p class="C14 V9">Soltanto, non vi ribellate al Signore e non abbiate paura del popolo del paese; è pane per noi e la loro difesa li ha abbandonati mentre il Signore è con noi; non ne abbiate paura».</p>
<p class="C14 V10">Allora tutta la comunità parlò di lapidarli; ma la Gloria del Signore apparve sulla tenda del convegno a tutti gli Israeliti.</p>
<p class="C14 V11">Il Signore disse a Mosè: «Fino a quando mi disprezzerà questo popolo? E fino a quando non avranno fede in me, dopo tutti i miracoli che ho fatti in mezzo a loro?</p>
<p class="C14 V12">Io lo colpirò con la peste e lo distruggerò, ma farò di te una nazione più grande e più potente di esso».</p>
<p class="C14 V13">Mosè disse al Signore: «Ma gli Egiziani hanno saputo che tu hai fatto uscire questo popolo con la tua potenza</p>
<p class="C14 V14">e lo hanno detto agli abitanti di questo paese. Essi hanno udito che tu, Signore, sei in mezzo a questo popolo, e ti mostri loro faccia a faccia, che la tua nube si ferma sopra di loro e che cammini davanti a loro di giorno in una colonna di nube e di notte in una colonna di fuoco.</p>
<p class="C14 V15">Ora se fai perire questo popolo come un solo uomo, le nazioni che hanno udito la tua fama, diranno:</p>
<p class="C14 V16">Siccome il Signore non è stato in grado di far entrare questo popolo nel paese che aveva giurato di dargli, li ha ammazzati nel deserto.</p>
<p class="C14 V17">Ora si mostri grande la potenza del mio Signore, perché tu hai detto:</p>
<p class="C14 V18">Il Signore è lento all'ira e grande in bontà, perdona la colpa e la ribellione, ma non lascia senza punizione; castiga la colpa dei padri nei figli fino alla terza e alla quarta generazione.</p>
<p class="C14 V19">Perdona l'iniquità di questo popolo, secondo la grandezza della tua bontà, così come hai perdonato a questo popolo dall'Egitto fin qui».</p>
<p class="C14 V20">Il Signore disse: «Io perdono come tu hai chiesto;</p>
<p class="C14 V21">ma, per la mia vita, com'è vero che tutta la terra sarà piena della gloria del Signore,</p>
<p class="C14 V22">tutti quegli uomini che hanno visto la mia gloria e i prodigi compiuti da me in Egitto e nel deserto e tuttavia mi hanno messo alla prova già dieci volte e non hanno obbedito alla mia voce,</p>
<p class="C14 V23">certo non vedranno il paese che ho giurato di dare ai loro padri. Nessuno di quelli che mi hanno disprezzato lo vedrà;</p>
<p class="C14 V24">ma il mio servo Caleb che è stato animato da un altro spirito e mi ha seguito fedelmente io lo introdurrò nel paese dove è andato; la sua stirpe lo possiederà.</p>
<p class="C14 V25">Gli Amaleciti e i Cananei abitano nella valle; domani tornate indietro, incamminatevi verso il deserto, per la via del Mare Rosso».</p>
<p class="C14 V26">Il Signore disse ancora a Mosè e ad Aronne:</p>
<p class="C14 V27">«Fino a quando sopporterò io questa comunità malvagia che mormora contro di me? Io ho udito le lamentele degli Israeliti contro di me.</p>
<p class="C14 V28">Riferisci loro: Per la mia vita, dice il Signore, io vi farò quello che ho sentito dire da voi.</p>
<p class="C14 V29">I vostri cadaveri cadranno in questo deserto. Nessuno di voi, di quanti siete stati registrati dall'età di venti anni in su e avete mormorato contro di me,</p>
<p class="C14 V30">potrà entrare nel paese nel quale ho giurato di farvi abitare, se non Caleb, figlio di Iefunne, e Giosuè figlio di Nun.</p>
<p class="C14 V31">I vostri bambini, dei quali avete detto che sarebbero diventati una preda di guerra, quelli ve li farò entrare; essi conosceranno il paese che voi avete disprezzato.</p>
<p class="C14 V32">Ma i vostri cadaveri cadranno in questo deserto.</p>
<p class="C14 V33">I vostri figli saranno nòmadi nel deserto per quarant'anni e porteranno il peso delle vostre infedeltà, finché i vostri cadaveri siano tutti quanti nel deserto.</p>
<p class="C14 V34">Secondo il numero dei giorni che avete impiegato per esplorare il paese, quaranta giorni, sconterete le vostre iniquità per quarant'anni, un anno per ogni giorno e conoscerete la mia ostilità.</p>
<p class="C14 V35">Io, il Signore, ho parlato. Così agirò con tutta questa comunità malvagia che si è riunita contro di me: in questo deserto saranno annientati e qui moriranno».</p>
<p class="C14 V36">Gli uomini che Mosè aveva mandati a esplorare il paese e che, tornati, avevano fatto mormorare tutta la comunità contro di lui diffondendo il discredito sul paese,</p>
<p class="C14 V37">quegli uomini che avevano propagato cattive voci su quel paese, morirono colpiti da un flagello, davanti al Signore.</p>
<p class="C14 V38">Ma di quelli che erano andati a esplorare il paese rimasero vivi Giosuè, figlio di Nun, e Caleb, figlio di Iefunne.</p>
<p class="C14 V39">Mosè riferì quelle parole a tutti gli Israeliti; il popolo ne fu molto turbato.</p>
<p class="C14 V40">La mattina si alzarono presto per salire verso la cima del monte, dicendo: «Eccoci qua; noi saliremo al luogo del quale il Signore ha detto che noi abbiamo peccato».</p>
<p class="C14 V41">Ma Mosè disse: «Perché trasgredite l'ordine del Signore? La cosa non vi riuscirà.</p>
<p class="C14 V42">Poiché il Signore non è in mezzo a voi, non salite perché non siate sconfitti dai vostri nemici!</p>
<p class="C14 V43">Perché di fronte a voi stanno gli Amaleciti e i Cananei e voi cadrete di spada; perché avete abbandonato il Signore, il Signore non sarà con voi».</p>
<p class="C14 V44">Si ostinarono a salire verso la cima del monte, ma l'arca dell'alleanza del Signore e Mosè non si mossero dall'accampamento.</p>
<p class="C14 V45">Allora gli Amaleciti e i Cananei che abitavano su quel monte scesero, li batterono e ne fecero strage fino a Corma.</p>
<p class="C15 V1">Il Signore disse a Mosè:</p>
<p class="C15 V2">«Parla agli Israeliti e riferisci loro: Quando sarete entrati nel paese che dovrete abitare e che io vi dò</p>
<p class="C15 V3">e offrirete al Signore un sacrificio consumato dal fuoco, olocausto o sacrificio per soddisfare un voto, o per un'offerta volontaria, o nelle vostre solennità, per fare un profumo soave per il Signore con il vostro bestiame grosso o minuto,</p>
<p class="C15 V4">colui che presenterà l'offerta al Signore, offrirà in oblazione un decimo di efa di fior di farina intrisa in un quarto di hin di olio.</p>
<p class="C15 V5">Farai una libazione di un quarto di hin di vino oltre l'olocausto o sacrificio per ogni agnello.</p>
<p class="C15 V6">Se è per un ariete, offrirai in oblazione due decimi di efa di fior di farina con un terzo di hin di olio</p>
<p class="C15 V7">e farai una libazione di un terzo di hin di vino come offerta di odore soave in onore del Signore.</p>
<p class="C15 V8">Se offri un giovenco in olocausto o in sacrificio per soddisfare un voto o in sacrificio di comunione al Signore,</p>
<p class="C15 V9">oltre il giovenco si offrirà, in oblazione, tre decimi di efa di fior di farina intrisa in mezzo hin di olio</p>
<p class="C15 V10">e farai una libazione di un mezzo hin di vino; è un sacrificio consumato dal fuoco, soave profumo per il Signore.</p>
<p class="C15 V11">Così si farà per ogni bue, per ogni ariete, per ogni agnello o capretto.</p>
<p class="C15 V12">Qualunque sia il numero degli animali che immolerete, farete così per ciascuna vittima.</p>
<p class="C15 V13">Quanti sono nativi del paese faranno così, quando offriranno un sacrificio consumato dal fuoco, soave profumo per il Signore.</p>
<p class="C15 V14">Se uno straniero che soggiorna da voi o chiunque dimorerà in mezzo a voi in futuro, offrirà un sacrificio con il fuoco, soave profumo per il Signore, farà come fate voi.</p>
<p class="C15 V15">Vi sarà una sola legge per tutta la comunità, per voi e per lo straniero che soggiorna in mezzo a voi; sarà una legge perenne, di generazione in generazione; come siete voi, così sarà lo straniero davanti al Signore.</p>
<p class="C15 V16">Ci sarà una stessa legge e uno stesso rito per voi e per lo straniero che soggiorna presso di voi».</p>
<p class="C15 V17">Il Signore disse ancora a Mosè:</p>
<p class="C15 V18">«Parla agli Israeliti e riferisci loro. Quando sarete arrivati nel paese dove io vi conduco</p>
<p class="C15 V19">e mangerete il pane di quel paese, ne preleverete un'offerta da presentare al Signore.</p>
<p class="C15 V20">Delle primizie della vostra madia, metterete da parte una focaccia come offerta da elevare secondo il rito, la preleverete come si preleva dall'aia l'offerta che si fa con il rito di elevazione.</p>
<p class="C15 V21">Delle primizie della vostra madia darete al Signore una parte come offerta che si fa elevandola, di generazione in generazione.</p>
<p class="C15 V22">Se avrete mancato per inavvertenza e non avrete osservato tutti questi comandi che il Signore ha dati a Mosè,</p>
<p class="C15 V23">quanto il Signore vi ha comandato per mezzo di Mosè, dal giorno in cui il Signore vi ha dato comandi e in seguito, nelle vostre successive generazioni,</p>
<p class="C15 V24">se il peccato è stato commesso per inavvertenza da parte della comunità, senza che la comunità se ne sia accorta, tutta la comunità offrirà un giovenco come olocausto di soave profumo per il Signore, con la sua oblazione e la sua libazione secondo il rito, e un capro come sacrificio espiatorio.</p>
<p class="C15 V25">Il sacerdote farà il rito espiatorio per tutta la comunità degli Israeliti e sarà loro perdonato; infatti si tratta di un peccato commesso per inavvertenza ed essi hanno portato l'offerta, il sacrificio fatto in onore del Signore mediante il fuoco e il loro sacrificio espiatorio davanti al Signore, a causa della loro inavvertenza.</p>
<p class="C15 V26">Sarà perdonato a tutta la comunità degli Israeliti e allo straniero che soggiorna in mezzo a loro, perché tutto il popolo ha peccato per inavvertenza.</p>
<p class="C15 V27">Se è una persona sola che ha peccato per inavvertenza, offra una capra di un anno come sacrificio espiatorio.</p>
<p class="C15 V28">Il sacerdote farà il rito espiatorio davanti al Signore per la persona che avrà mancato commettendo un peccato per inavvertenza; quando avrà fatto l'espiazione per essa, le sarà perdonato.</p>
<p class="C15 V29">Si tratti di un nativo del paese tra gli Israeliti o di uno straniero che soggiorna in mezzo a voi, avrete un'unica legge per colui che pecca per inavvertenza.</p>
<p class="C15 V30">Ma la persona che agisce con deliberazione, nativo del paese o straniero, insulta il Signore; essa sarà eliminata dal suo popolo.</p>
<p class="C15 V31">Poiché ha disprezzato la parola del Signore e ha violato il suo comando, quella persona dovrà essere eliminata; porterà il peso della sua colpa».</p>
<p class="C15 V32">Mentre gli Israeliti erano nel deserto, trovarono un uomo che raccoglieva legna in giorno di sabato.</p>
<p class="C15 V33">Quelli che l'avevano trovato a raccogliere legna, lo condussero a Mosè, ad Aronne e a tutta la comunità.</p>
<p class="C15 V34">Lo misero sotto sorveglianza, perché non era stato ancora stabilito che cosa gli si dovesse fare.</p>
<p class="C15 V35">Il Signore disse a Mosè: «Quell'uomo deve essere messo a morte; tutta la comunità lo lapiderà fuori dell'accampamento».</p>
<p class="C15 V36">Tutta la comunità lo condusse fuori dell'accampamento e lo lapidò; quegli morì secondo il comando che il Signore aveva dato a Mosè.</p>
<p class="C15 V37">Il Signore aggiunse a Mosè:</p>
<p class="C15 V38">«Parla agli Israeliti e ordina loro che si facciano, di generazione in generazione, fiocchi agli angoli delle loro vesti e che mettano al fiocco di ogni angolo un cordone di porpora viola.</p>
<p class="C15 V39">Avrete tali fiocchi e, quando li guarderete, vi ricorderete di tutti i comandi del Signore per metterli in pratica; non andrete vagando dietro il vostro cuore e i vostri occhi, seguendo i quali vi prostituite.</p>
<p class="C15 V40">Così vi ricorderete di tutti i miei comandi, li metterete in pratica e sarete santi per il vostro Dio.</p>
<p class="C15 V41">Io sono il Signore vostro Dio, che vi ho fatti uscire dal paese di Egitto per essere il vostro Dio. Io sono il Signore vostro Dio».</p>
<p class="C16 V1">Ora Core figlio di Izear, figlio di Keat, figlio di Levi, e Datan e Abiram, figli di Eliab, figlio di Pallu, figlio di Ruben,</p>
<p class="C16 V2">presero altra gente e insorsero contro Mosè, con duecentocinquanta uomini tra gli Israeliti, capi della comunità, membri del consiglio, uomini stimati;</p>
<p class="C16 V3">radunatisi contro Mosè e contro Aronne, dissero loro: «Basta! Tutta la comunità, tutti sono santi e il Signore è in mezzo a loro; perché dunque vi innalzate sopra l'assemblea del Signore?».</p>
<p class="C16 V4">Quando Mosè ebbe udito questo, si prostrò con la faccia a terra;</p>
<p class="C16 V5">poi disse a Core e a tutta la gente che era con lui: «Domani mattina il Signore farà conoscere chi è suo e chi è santo e se lo farà avvicinare: farà avvicinare a sé colui che egli avrà scelto.</p>
<p class="C16 V6">Fate questo: prendete gli incensieri tu e tutta la gente che è con te;</p>
<p class="C16 V7">domani vi metterete il fuoco e porrete profumo aromatico davanti al Signore; colui che il Signore avrà scelto sarà santo. Basta, figli di Levi!».</p>
<p class="C16 V8">Mosè disse poi a Core: «Ora ascoltate, figli di Levi!</p>
<p class="C16 V9">È forse poco per voi che il Dio d'Israele vi abbia segregati dalla comunità d'Israele e vi abbia fatti avvicinare a sé per prestare servizio nella Dimora del Signore e per tenervi davanti alla comunità, esercitando per essa il vostro ministero?</p>
<p class="C16 V10">Egli vi ha fatti avvicinare a sé, te e tutti i tuoi fratelli figli di Levi con te e ora pretendete anche il sacerdozio?</p>
<p class="C16 V11">Per questo tu e tutta la gente che è con te siete convenuti contro il Signore! E chi è Aronne perché vi mettiate a mormorare contro di lui?».</p>
<p class="C16 V12">Poi Mosè mandò a chiamare Datan e Abiram, figli di Eliab; ma essi dissero: «Noi non verremo.</p>
<p class="C16 V13">È forse poco per te l'averci fatti partire da un paese dove scorre latte e miele per farci morire nel deserto, perché tu voglia fare il nostro capo e dominare su di noi?</p>
<p class="C16 V14">Non ci hai davvero condotti in un paese dove scorre latte e miele, né ci hai dato il possesso di campi e di vigne! Credi tu di poter privare degli occhi questa gente? Noi non verremo».</p>
<p class="C16 V15">Allora Mosè si adirò molto e disse al Signore: «Non gradire la loro oblazione; io non ho preso da costoro neppure un asino e non ho fatto torto ad alcuno di loro».</p>
<p class="C16 V16">Mosè disse a Core: «Tu e tutta la tua gente trovatevi domani davanti al Signore: tu e loro con Aronne;</p>
<p class="C16 V17">ciascuno di voi prenda l'incensiere, vi metta il profumo aromatico e porti ciascuno il suo incensiere davanti al Signore: duecentocinquanta incensieri. Anche tu e Aronne; ciascuno prenda un incensiere».</p>
<p class="C16 V18">Essi dunque presero ciascuno un incensiere, vi misero il fuoco, vi posero profumo aromatico e si fermarono all'ingresso della tenda del convegno; lo stesso fecero Mosè e Aronne.</p>
<p class="C16 V19">Core convocò tutta la comunità presso Mosè e Aronne all'ingresso della tenda del convegno; la gloria del Signore apparve a tutta la comunità.</p>
<p class="C16 V20">Il Signore disse a Mosè e ad Aronne:</p>
<p class="C16 V21">«Allontanatevi da questa comunità e io li consumerò in un istante».</p>
<p class="C16 V22">Ma essi, prostratisi con la faccia a terra, dissero: «Dio, Dio degli spiriti di ogni essere vivente! Un uomo solo ha peccato e ti vorresti adirare contro tutta la comunità?».</p>
<p class="C16 V23">Il Signore disse a Mosè:</p>
<p class="C16 V24">«Parla alla comunità e ordinale: Ritiratevi dalle vicinanze della dimora di Core, Datan e Abiram».</p>
<p class="C16 V25">Mosè si alzò e andò da Datan e da Abiram; gli anziani di Israele lo seguirono.</p>
<p class="C16 V26">Egli disse alla comunità: «Allontanatevi dalle tende di questi uomini empi e non toccate nulla di ciò che è loro, perché non periate a causa di tutti i loro peccati».</p>
<p class="C16 V27">Così quelli si ritirarono dal luogo dove stavano Core, Datan e Abiram. Datan e Abiram uscirono e si fermarono all'ingresso delle loro tende con le mogli, i figli e i bambini.</p>
<p class="C16 V28">Mosè disse: «Da questo saprete che il Signore mi ha mandato per fare tutte queste opere e che io non ho agito di mia iniziativa.</p>
<p class="C16 V29">Se questa gente muore come muoiono tutti gli uomini, se la loro sorte è la sorte comune a tutti gli uomini, il Signore non mi ha mandato;</p>
<p class="C16 V30">ma se il Signore fa una cosa meravigliosa, se la terra spalanca la bocca e li ingoia con quanto appartiene loro e se essi scendono vivi agli inferi, allora saprete che questi uomini hanno disprezzato il Signore».</p>
<p class="C16 V31">Come egli ebbe finito di pronunciare tutte queste parole, il suolo si profondò sotto i loro piedi,</p>
<p class="C16 V32">la terra spalancò la bocca e li inghiottì: essi e le loro famiglie, con tutta la gente che apparteneva a Core e tutta la loro roba.</p>
<p class="C16 V33">Scesero vivi agli inferi essi e quanto loro apparteneva; la terra li ricoprì ed essi scomparvero dall'assemblea.</p>
<p class="C16 V34">Tutto Israele che era attorno ad essi fuggì alle loro grida; perché dicevano: «La terra non inghiottisca anche noi!».</p>
<p class="C16 V35">Un fuoco uscì dalla presenza del Signore e divorò i duecentocinquanta uomini, che offrivano l'incenso.</p>
<p class="C17 V1">Poi il Signore disse a Mosè:</p>
<p class="C17 V2">«Di' a Eleazaro, figlio del sacerdote Aronne, di tirar fuori gli incensieri dall'incendio e di disperdere qua e là il fuoco, perché quelli sono sacri;</p>
<p class="C17 V3">degli incensieri di quegli uomini, che hanno peccato al prezzo della loro vita, si facciano tante lamine battute per rivestirne l'altare, poiché sono stati presentati davanti al Signore e quindi sono sacri; saranno un monito per gli Israeliti».</p>
<p class="C17 V4">Il sacerdote Eleazaro prese gli incensieri di rame presentati dagli uomini che erano stati arsi; furono ridotti in lamine per rivestirne l'altare,</p>
<p class="C17 V5">perché servano da memoriale agli Israeliti: nessun estraneo che non sia della discendenza di Aronne si accosti a bruciare incenso davanti al Signore e abbia la sorte di Core e di quelli che erano con lui. Eleazaro fece come il Signore gli aveva ordinato per mezzo di Mosè.</p>
<p class="C17 V6">Il giorno dopo tutta la comunità degli Israeliti mormorò contro Mosè e Aronne dicendo: «Voi avete fatto morire il popolo del Signore».</p>
<p class="C17 V7">Come la comunità si radunava contro Mosè e contro Aronne, gli Israeliti si volsero verso la tenda del convegno; ed ecco la nube la ricoprì e apparve la gloria del Signore.</p>
<p class="C17 V8">Mosè e Aronne vennero davanti alla tenda del convegno.</p>
<p class="C17 V9">Il Signore disse a Mosè:</p>
<p class="C17 V10">«Allontanatevi da questa comunità e io li consumerò in un istante». Ma essi si prostrarono con la faccia a terra.</p>
<p class="C17 V11">Mosè disse ad Aronne: «Prendi l'incensiere, mettici il fuoco preso dall'altare, ponici sopra l'incenso; portalo presto in mezzo alla comunità e fa' il rito espiatorio per essi; poiché l'ira del Signore è divampata, il flagello è già cominciato».</p>
<p class="C17 V12">Aronne prese l'incensiere, come Mosè aveva detto, corse in mezzo all'assemblea; ecco il flagello era già cominciato in mezzo al popolo; mise l'incenso nel braciere e fece il rito espiatorio per il popolo.</p>
<p class="C17 V13">Si fermò tra i morti e i vivi e il flagello fu arrestato.</p>
<p class="C17 V14">Ora quelli che morirono di quel flagello furono quattordicimilasettecento, oltre quelli che morirono per il fatto di Core.</p>
<p class="C17 V15">Aronne tornò da Mosè all'ingresso della tenda del convegno: il flagello era stato fermato.</p>
<p class="C17 V16">Poi il Signore disse a Mosè:</p>
<p class="C17 V17">«Parla agli Israeliti e fatti dare da loro dei bastoni, uno per ogni loro casato paterno: cioè dodici bastoni da parte di tutti i loro capi secondo i loro casati paterni; scriverai il nome di ognuno sul suo bastone,</p>
<p class="C17 V18">scriverai il nome di Aronne sul bastone di Levi, poiché ci sarà un bastone per ogni capo dei loro casati paterni.</p>
<p class="C17 V19">Riporrai quei bastoni nella tenda del convegno, davanti alla testimonianza, dove io sono solito darvi convegno.</p>
<p class="C17 V20">L'uomo che io avrò scelto sarà quello il cui bastone fiorirà e così farò cessare davanti a me le mormorazioni che gli Israeliti fanno contro di voi».</p>
<p class="C17 V21">Mosè parlò agli Israeliti e tutti i loro capi gli diedero un bastone ciascuno, secondo i loro casati paterni, cioè dodici bastoni; il bastone di Aronne era in mezzo ai loro bastoni.</p>
<p class="C17 V22">Mosè ripose quei bastoni davanti al Signore nella tenda della testimonianza.</p>
<p class="C17 V23">Il giorno dopo, Mosè entrò nella tenda della testimonianza ed ecco il bastone di Aronne per il casato di Levi era fiorito: aveva prodotto germogli, aveva fatto sbocciare fiori e maturato mandorle.</p>
<p class="C17 V24">Allora Mosè tolse tutti i bastoni dalla presenza del Signore e li portò a tutti gli Israeliti; essi li videro e presero ciascuno il suo bastone.</p>
<p class="C17 V25">Il Signore disse a Mosè: «Riporta il bastone di Aronne davanti alla Testimonianza, perché sia conservato come un monito per i ribelli e si ponga fine alle loro mormorazioni contro di me ed essi non ne muoiano».</p>
<p class="C17 V26">Mosè fece come il Signore gli aveva comandato.</p>
<p class="C17 V27">Gli Israeliti dissero a Mosè: «Ecco, moriamo, siamo perduti, siamo tutti perduti!</p>
<p class="C17 V28">Chiunque si accosta alla Dimora del Signore muore; dovremo morire tutti?».</p>
<p class="C18 V1">Il Signore disse ad Aronne: «Tu, i tuoi figli e la casa di tuo padre con te porterete il peso delle iniquità commesse nel santuario; tu e i tuoi figli porterete il peso delle iniquità commesse nell'esercizio del vostro sacerdozio.</p>
<p class="C18 V2">Anche i tuoi fratelli, la tribù di Levi, la tribù di tuo padre, farai accostare a te, perché ti siano accanto e ti servano quando tu e i tuoi figli con te sarete davanti alla tenda della testimonianza.</p>
<p class="C18 V3">Essi staranno al tuo servizio e al servizio di tutta la tenda; soltanto non si accosteranno agli arredi del santuario né all'altare, perché non moriate gli uni e gli altri.</p>
<p class="C18 V4">Essi saranno accanto a te e saranno addetti alla custodia della tenda del convegno per tutto il servizio della tenda e nessun estraneo si accosterà a voi.</p>
<p class="C18 V5">Voi sarete addetti alla custodia del santuario e dell'altare, perché non vi sia più ira contro gli Israeliti.</p>
<p class="C18 V6">Quanto a me, ecco, io ho preso i vostri fratelli, i leviti, tra gli Israeliti; dati al Signore, essi sono rimessi in dono a voi per prestare servizio nella tenda del convegno.</p>
<p class="C18 V7">Tu e i tuoi figli con te eserciterete il vostro sacerdozio per quanto riguarda l'altare e ciò che è oltre il velo; compirete il vostro ministero. Io vi dò l'esercizio del sacerdozio come un dono; l'estraneo che si accosterà sarà messo a morte».</p>
<p class="C18 V8">Il Signore disse ancora ad Aronne: «Ecco, io ti dò il diritto a tutte le cose consacrate dagli Israeliti, cioè a quelle che mi sono offerte per elevazione: io le dò a te e ai tuoi figli, come diritto della tua unzione, per legge perenne.</p>
<p class="C18 V9">Questo ti apparterrà fra le cose santissime, fra le loro offerte consumate dal fuoco: ogni oblazione, ogni sacrificio espiatorio e ogni sacrificio di riparazione che mi presenteranno; sono tutte cose santissime che apparterranno a te e ai tuoi figli.</p>
<p class="C18 V10">Le mangerai in luogo santissimo; ne mangerà ogni maschio; le tratterai come cose sante.</p>
<p class="C18 V11">Questo ancora ti apparterrà: i doni che gli Israeliti presenteranno con l'elevazione e tutte le loro offerte fatte con il rito di agitazione; io le dò a te, ai tuoi figli e alle tue figlie con te per legge perenne. Chiunque sarà mondo in casa tua ne potrà mangiare.</p>
<p class="C18 V12">Ti dò anche tutte le primizie che al Signore offriranno: il meglio dell'olio, il meglio del mosto e del grano.</p>
<p class="C18 V13">Le primizie di quanto produrrà la loro terra che essi presenteranno al Signore saranno tue. Chiunque sarà mondo in casa tua ne potrà mangiare.</p>
<p class="C18 V14">Quanto sarà consacrato per voto di sterminio in Israele sarà tuo.</p>
<p class="C18 V15">Ogni essere che nasce per primo da ogni essere vivente, offerto al Signore, così degli uomini come degli animali, sarà tuo; però farai riscattare il primogenito dell'uomo e farai anche riscattare il primo nato di un animale immondo.</p>
<p class="C18 V16">Quanto al riscatto, li farai riscattare dall'età di un mese, secondo la stima di cinque sicli d'argento, in base al siclo del santuario, che è di venti ghera.</p>
<p class="C18 V17">Ma non farai riscattare il primo nato della vacca, né il primo nato della pecora, né il primo nato della capra; sono cosa sacra; verserai il loro sangue sull'altare e brucerai le loro parti grasse come sacrificio consumato dal fuoco, soave profumo per il Signore.</p>
<p class="C18 V18">La loro carne sarà tua; sarà tua come il petto dell'offerta che si fa con la agitazione rituale e come la coscia destra.</p>
<p class="C18 V19">Io dò a te, ai tuoi figli e alle tue figlie con te, per legge perenne, tutte le offerte di cose sante che gli Israeliti presenteranno al Signore con il rito dell'elevazione. È un'alleanza inviolabile, perenne, davanti al Signore, per te e per la tua discendenza con te».</p>
<p class="C18 V20">Il Signore disse ad Aronne: «Tu non avrai alcun possesso nel loro paese e non ci sarà parte per te in mezzo a loro; io sono la tua parte e il tuo possesso in mezzo agli Israeliti.</p>
<p class="C18 V21">Ai figli di Levi io dò in possesso tutte le decime in Israele per il servizio che fanno, il servizio della tenda del convegno.</p>
<p class="C18 V22">Gli Israeliti non si accosteranno più alla tenda del convegno per non caricarsi di un peccato che li farebbe morire.</p>
<p class="C18 V23">Ma il servizio nella tenda del convegno lo faranno soltanto i leviti; essi porteranno il peso della loro responsabilità; sarà una legge perenne, di generazione in generazione; non possiederanno nulla tra gli Israeliti;</p>
<p class="C18 V24">poiché io dò in possesso ai leviti le decime che gli Israeliti presenteranno al Signore come offerta fatta con il rito di elevazione; per questo dico di loro: Non possiederanno nulla tra gli Israeliti».</p>
<p class="C18 V25">Il Signore disse a Mosè:</p>
<p class="C18 V26">«Parlerai inoltre ai leviti e dirai loro: Quando riceverete dagli Israeliti le decime che io vi dò per conto loro in vostro possesso, ne preleverete un'offerta secondo la rituale elevazione da fare al Signore: una decima della decima;</p>
<p class="C18 V27">l'offerta che avrete prelevata vi sarà calcolata come il grano che viene dall'aia e come il mosto che esce dal torchio.</p>
<p class="C18 V28">Così anche voi preleverete un'offerta per il Signore da tutte le decime che riceverete dagli Israeliti e darete al sacerdote Aronne l'offerta che avrete prelevato per il Signore.</p>
<p class="C18 V29">Da tutte le cose che vi saranno concesse preleverete tutte le offerte per il Signore; di tutto ciò che vi sarà di meglio preleverete quel tanto che è da consacrare.</p>
<p class="C18 V30">Dirai loro: Quando ne avrete prelevato il meglio, quel che rimane sarà calcolato come il provento dell'aia e come il provento del torchio.</p>
<p class="C18 V31">Lo potrete mangiare in qualunque luogo, voi e le vostre famiglie, perché è il vostro salario in cambio del vostro servizio nella tenda del convegno.</p>
<p class="C18 V32">Così non sarete rei di alcun peccato, perché ne avrete messa da parte la parte migliore; non profanerete le cose sante degli Israeliti; così non morirete».</p>
<p class="C19 V1">Il Signore disse ancora a Mosè e ad Aronne:</p>
<p class="C19 V2">«Questa è una disposizione della legge che il Signore ha prescritta: Ordina agli Israeliti che ti portino una giovenca rossa, senza macchia, senza difetti, e che non abbia mai portato il giogo.</p>
<p class="C19 V3">La darete al sacerdote Eleazaro, che la condurrà fuori del campo e la farà immolare in sua presenza.</p>
<p class="C19 V4">Il sacerdote Eleazaro prenderà con il dito il sangue della giovenca e ne farà sette volte l'aspersione davanti alla tenda del convegno;</p>
<p class="C19 V5">poi si brucerà la giovenca sotto i suoi occhi; se ne brucerà la pelle, la carne e il sangue con gli escrementi.</p>
<p class="C19 V6">Il sacerdote prenderà legno di cedro, issòpo, colore scarlatto e getterà tutto nel fuoco che consuma la giovenca.</p>
<p class="C19 V7">Poi il sacerdote laverà le sue vesti e farà un bagno al suo corpo nell'acqua; quindi rientrerà nel campo e il sacerdote rimarrà in stato d'immondezza fino alla sera.</p>
<p class="C19 V8">Colui che avrà bruciato la giovenca si laverà le vesti nell'acqua, farà un bagno al suo corpo nell'acqua e sarà immondo fino alla sera.</p>
<p class="C19 V9">Un uomo mondo raccoglierà le ceneri della giovenca e le depositerà fuori del campo in luogo mondo, dove saranno conservate per la comunità degli Israeliti per l'acqua di purificazione: è un rito espiatorio.</p>
<p class="C19 V10">Colui che avrà raccolto le ceneri della giovenca si laverà le vesti e sarà immondo fino alla sera. Questa sarà una legge perenne per gli Israeliti e per lo straniero che soggiornerà presso di loro.</p>
<p class="C19 V11">Chi avrà toccato un cadavere umano sarà immondo per sette giorni.</p>
<p class="C19 V12">Quando uno si sarà purificato con quell'acqua il terzo e il settimo giorno, sarà mondo; ma se non si purifica il terzo e il settimo giorno, non sarà mondo.</p>
<p class="C19 V13">Chiunque avrà toccato un cadavere, cioè il corpo di una persona umana morta, e non si sarà purificato, avrà profanato la Dimora del Signore e sarà sterminato da Israele. Siccome l'acqua di purificazione non è stata spruzzata su di lui, egli è in stato di immondezza; ha ancora addosso l'immondezza.</p>
<p class="C19 V14">Questa è la legge per quando un uomo muore in una tenda: chiunque entrerà nella tenda e chiunque sarà nella tenda sarà immondo per sette giorni.</p>
<p class="C19 V15">Ogni vaso scoperto, sul quale non sia un coperchio o una legatura, sarà immondo.</p>
<p class="C19 V16">Chiunque per i campi avrà toccato un uomo ucciso di spada o morto di morte naturale o un osso d'uomo o un sepolcro sarà immondo per sette giorni.</p>
<p class="C19 V17">Per colui che sarà divenuto immondo si prenderà la cenere della vittima bruciata per l'espiazione e vi si verserà sopra l'acqua viva, in un vaso;</p>
<p class="C19 V18">poi un uomo mondo prenderà issòpo, lo intingerà nell'acqua e ne spruzzerà la tenda, tutti gli arredi e tutte le persone che vi stanno e colui che ha toccato l'osso o l'ucciso o chi è morto di morte naturale o il sepolcro.</p>
<p class="C19 V19">L'uomo mondo spruzzerà l'immondo il terzo giorno e il settimo giorno e lo purificherà il settimo giorno; poi colui che è stato immondo si sciacquerà le vesti, si laverà con l'acqua e diventerà mondo alla sera.</p>
<p class="C19 V20">Ma colui che, divenuto immondo, non si purificherà, sarà eliminato dalla comunità, perché ha contaminato il santuario del Signore e l'acqua della purificazione non è stata spruzzata su di lui; è immondo.</p>
<p class="C19 V21">Sarà per loro una legge perenne. Colui che avrà spruzzato l'acqua di purificazione si laverà le vesti; chi avrà toccato l'acqua di purificazione sarà immondo fino alla sera.</p>
<p class="C19 V22">Quanto l'immondo avrà toccato sarà immondo; chi lo avrà toccato sarà immondo fino alla sera».</p>
<p class="C20 V1">Ora tutta la comunità degli Israeliti arrivò al deserto di Sin il primo mese e il popolo si fermò a Kades. Qui morì e fu sepolta Maria.</p>
<p class="C20 V2">Mancava l'acqua per la comunità: ci fu un assembramento contro Mosè e contro Aronne.</p>
<p class="C20 V3">Il popolo ebbe una lite con Mosè, dicendo: «Magari fossimo morti quando morirono i nostri fratelli davanti al Signore!</p>
<p class="C20 V4">Perché avete condotto la comunità del Signore in questo deserto per far morire noi e il nostro bestiame?</p>
<p class="C20 V5">E perché ci avete fatti uscire dall'Egitto per condurci in questo luogo inospitale? Non è un luogo dove si possa seminare, non ci sono fichi, non vigne, non melograni e non c'è acqua da bere».</p>
<p class="C20 V6">Allora Mosè e Aronne si allontanarono dalla comunità per recarsi all'ingresso della tenda del convegno; si prostrarono con la faccia a terra e la gloria del Signore apparve loro.</p>
<p class="C20 V7">Il Signore disse a Mosè:</p>
<p class="C20 V8">«Prendi il bastone e tu e tuo fratello Aronne convocate la comunità e alla loro presenza parlate a quella roccia, ed essa farà uscire l'acqua; tu farai sgorgare per loro l'acqua dalla roccia e darai da bere alla comunità e al suo bestiame».</p>
<p class="C20 V9">Mosè dunque prese il bastone che era davanti al Signore, come il Signore gli aveva ordinato.</p>
<p class="C20 V10">Mosè e Aronne convocarono la comunità davanti alla roccia e Mosè disse loro: «Ascoltate, o ribelli: vi faremo noi forse uscire acqua da questa roccia?».</p>
<p class="C20 V11">Mosè alzò la mano, percosse la roccia con il bastone due volte e ne uscì acqua in abbondanza; ne bevvero la comunità e tutto il bestiame.</p>
<p class="C20 V12">Ma il Signore disse a Mosè e ad Aronne: «Poiché non avete avuto fiducia in me per dar gloria al mio santo nome agli occhi degli Israeliti, voi non introdurrete questa comunità nel paese che io le dò».</p>
<p class="C20 V13">Queste sono le acque di Mèriba, dove gli Israeliti contesero con il Signore e dove Egli si dimostrò santo in mezzo a loro.</p>
<p class="C20 V14">Mosè mandò da Kades messaggeri al re di Edom per dirgli: «Dice Israele tuo fratello: Tu sai tutte le tribolazioni che ci sono avvenute:</p>
<p class="C20 V15">come i nostri padri scesero in Egitto e noi in Egitto dimorammo per lungo tempo e gli Egiziani maltrattarono noi e i nostri padri.</p>
<p class="C20 V16">Noi gridammo al Signore ed egli udì la nostra voce e mandò un angelo e ci fece uscire dall'Egitto; eccoci ora in Kades, che è città ai tuoi estremi confini.</p>
<p class="C20 V17">Permettici di passare per il tuo paese; non passeremo né per campi, né per vigne e non berremo l'acqua dei pozzi; seguiremo la via Regia, senza deviare né a destra né a sinistra, finché avremo oltrepassati i tuoi confini».</p>
<p class="C20 V18">Ma Edom gli rispose: «Tu non passerai sul mio territorio; altrimenti uscirò contro di te con la spada».</p>
<p class="C20 V19">Gli Israeliti gli dissero: «Passeremo per la strada maestra; se noi e il nostro bestiame berremo la tua acqua, te la pagheremo; lasciaci soltanto transitare a piedi».</p>
<p class="C20 V20">Ma quegli rispose: «Non passerai!». Edom mosse contro Israele con molta gente e con mano potente.</p>
<p class="C20 V21">Così Edom rifiutò a Israele il transito per i suoi confini e Israele si allontanò da lui.</p>
<p class="C20 V22">Tutta la comunità degli Israeliti levò l'accampamento da Kades e arrivò al monte Cor.</p>
<p class="C20 V23">Il Signore disse a Mosè e ad Aronne al monte Cor, sui confini del paese di Edom:</p>
<p class="C20 V24">«Aronne sta per essere riunito ai suoi antenati e non entrerà nel paese che ho dato agli Israeliti, perché siete stati ribelli al mio comandamento alle acque di Mèriba.</p>
<p class="C20 V25">Prendi Aronne e suo figlio Eleazaro e falli salire sul monte Cor.</p>
<p class="C20 V26">Spoglia Aronne delle sue vesti e falle indossare a suo figlio Eleazaro; in quel luogo Aronne sarà riunito ai suoi antenati e morirà».</p>
<p class="C20 V27">Mosè fece come il Signore aveva ordinato ed essi salirono sul monte Cor, in vista di tutta la comunità.</p>
<p class="C20 V28">Mosè spogliò Aronne delle sue vesti e le fece indossare a Eleazaro suo figlio; Aronne morì in quel luogo sulla cima del monte. Poi Mosè ed Eleazaro scesero dal monte.</p>
<p class="C20 V29">Quando tutta la comunità vide che Aronne era morto, tutta la casa d'Israele lo pianse per trenta giorni.</p>
<p class="C21 V1">Il re cananeo di Arad, che abitava il Negheb, appena seppe che Israele veniva per la via di Atarim, attaccò battaglia contro Israele e fece alcuni prigionieri.</p>
<p class="C21 V2">Allora Israele fece un voto al Signore e disse: «Se tu mi metti nelle mani questo popolo, le loro città saranno da me votate allo sterminio».</p>
<p class="C21 V3">Il Signore ascoltò la voce di Israele e gli mise nelle mani i Cananei; Israele votò allo sterminio i Cananei e le loro città e quel luogo fu chiamato Corma.</p>
<p class="C21 V4">Poi gli Israeliti partirono dal monte Cor, dirigendosi verso il Mare Rosso per aggirare il paese di Edom. Ma il popolo non sopportò il viaggio.</p>
<p class="C21 V5">Il popolo disse contro Dio e contro Mosè: «Perché ci avete fatti uscire dall'Egitto per farci morire in questo deserto? Perché qui non c'è né pane né acqua e siamo nauseati di questo cibo così leggero».</p>
<p class="C21 V6">Allora il Signore mandò fra il popolo serpenti velenosi i quali mordevano la gente e un gran numero d'Israeliti morì.</p>
<p class="C21 V7">Allora il popolo venne a Mosè e disse: «Abbiamo peccato, perché abbiamo parlato contro il Signore e contro di te; prega il Signore che allontani da noi questi serpenti». Mosè pregò per il popolo.</p>
<p class="C21 V8">Il Signore disse a Mosè: «Fatti un serpente e mettilo sopra un'asta; chiunque, dopo essere stato morso, lo guarderà resterà in vita».</p>
<p class="C21 V9">Mosè allora fece un serpente di rame e lo mise sopra l'asta; quando un serpente aveva morso qualcuno, se questi guardava il serpente di rame, restava in vita.</p>
<p class="C21 V10">Poi gli Israeliti partirono e si accamparono a Obot;</p>
<p class="C21 V11">partiti da Obot si accamparono a Iie-Abarim nel deserto che sta di fronte a Moab dal lato dove sorge il sole.</p>
<p class="C21 V12">Di là partirono e si accamparono nella valle di Zered.</p>
<p class="C21 V13">Poi di lì si mossero e si accamparono sull'altra riva dell'Arnon, che scorre nel deserto e proviene dai confini degli Amorrei; l'Arnon infatti è il confine di Moab fra Moab e gli Amorrei.</p>
<p class="C21 V14">Per questo si dice nel libro delle Guerre del Signore: «Vaeb in Sufa e i torrenti, l'Arnon</p>
<p class="C21 V15">e il pendio dei torrenti, che declina verso la sede di Ar e si appoggia alla frontiera di Moab».</p>
<p class="C21 V16">Di là andarono a Beer. Questo è il pozzo di cui il Signore disse a Mosè: «Raduna il popolo e io gli darò l'acqua».</p>
<p class="C21 V17">Allora Israele cantò questo canto: «Sgorga, o pozzo: cantatelo!</p>
<p class="C21 V18">Pozzo che i principi hanno scavato, che i nobili del popolo hanno perforato con lo scettro, con i loro bastoni». Poi dal deserto andarono a Mattana,</p>
<p class="C21 V19">da Mattana a Nacaliel, da Nacaliel a Bamot</p>
<p class="C21 V20">e da Bamot alla valle che si trova nelle steppe di Moab presso la cima del Pisga, che è di fronte al deserto.</p>
<p class="C21 V21">Israele mandò ambasciatori a Sicon, re degli Amorrei, per dirgli:</p>
<p class="C21 V22">«Lasciami passare per il tuo paese; noi non devieremo per i campi, né per le vigne, non berremo l'acqua dei pozzi; seguiremo la via Regia finché abbiamo oltrepassato i tuoi confini».</p>
<p class="C21 V23">Ma Sicon non permise a Israele di passare per i suoi confini; anzi radunò tutta la sua gente e uscì contro Israele nel deserto; giunse a Iaas e diede battaglia a Israele.</p>
<p class="C21 V24">Israele lo sconfisse, passandolo a fil di spada, e conquistò il suo paese dall'Arnon fino allo Iabbok, estendendosi fino alla regione degli Ammoniti, perché la frontiera degli Ammoniti era forte.</p>
<p class="C21 V25">Israele prese tutte quelle città e abitò in tutte le città degli Amorrei, cioè in Chesbon e in tutte le città del suo territorio;</p>
<p class="C21 V26">Chesbon infatti era la città di Sicon, re degli Amorrei, il quale aveva mosso guerra al precedente re di Moab e gli aveva tolto tutto il suo paese fino all'Arnon.</p>
<p class="C21 V27">Per questo dicono i poeti: «Entrate in Chesbon! Ben costruita e fondata è la città di Sicon!</p>
<p class="C21 V28">Perché un fuoco uscì da Chesbon, una fiamma dalla città di Sicon divorò Ar-Moab, inghiottì le alture dell'Arnon.</p>
<p class="C21 V29">Guai a te, Moab, sei perduto, popolo di Camos! Egli ha reso fuggiaschi i suoi figli e le sue figlie ha dato in schiavitù al re degli Amorrei Sicon.</p>
<p class="C21 V30">Ma noi li abbiamo trafitti! È rovinata Chesbon fino a Dibon. Abbiamo devastato fino a Nofach che è presso Madaba».</p>
<p class="C21 V31">Israele si stabilì dunque nel paese degli Amorrei.</p>
<p class="C21 V32">Poi Mosè mandò a esplorare Iazer e gli Israeliti presero le città del suo territorio e ne cacciarono gli Amorrei che vi si trovavano.</p>
<p class="C21 V33">Poi mutarono direzione e salirono lungo la strada verso Basan. Og, re di Basan, uscì contro di loro con tutta la sua gente per dar loro battaglia a Edrei.</p>
<p class="C21 V34">Ma il Signore disse a Mosè: «Non lo temere, perché io te lo dò in potere, lui, tutta la sua gente e il suo paese; trattalo come hai trattato Sicon, re degli Amorrei, che abitava a Chesbon».</p>
<p class="C21 V35">Gli Israeliti batterono lui, con i suoi figli e con tutto il suo popolo, così che non gli rimase più superstite alcuno, e si impadronirono del suo paese.</p>
<p class="C22 V1">Poi gli Israeliti partirono e si accamparono nelle steppe di Moab, oltre il Giordano verso Gerico.</p>
<p class="C22 V2">Or Balak, figlio di Zippor, vide quanto Israele aveva fatto agli Amorrei</p>
<p class="C22 V3">e Moab ebbe grande paura di questo popolo, che era così numeroso; Moab fu preso da spavento di fronte agli Israeliti.</p>
<p class="C22 V4">Quindi Moab disse agli anziani di Madian: «Ora questa moltitudine divorerà quanto è intorno a noi, come il bue divora l'erba dei campi». Balak, figlio di Zippor, era in quel tempo re di Moab.</p>
<p class="C22 V5">Egli mandò messaggeri a Balaam, figlio di Beor, a Petor che sta sul fiume, nel paese dei figli di Amau, per chiamarlo e dirgli: «Ecco un popolo è uscito dall'Egitto; ricopre la terra e si è stabilito di fronte a me;</p>
<p class="C22 V6">ora dunque, vieni e maledicimi questo popolo; poiché è troppo potente per me; forse così riusciremo a sconfiggerlo e potrò scacciarlo dal paese; so infatti che chi tu benedici è benedetto e chi tu maledici è maledetto».</p>
<p class="C22 V7">Gli anziani di Moab e gli anziani di Madian partirono portando in mano il salario dell'indovino; arrivati da Balaam, gli riferirono le parole di Balak.</p>
<p class="C22 V8">Balaam disse loro: «Alloggiate qui stanotte e vi darò la risposta secondo quanto mi dirà il Signore». I capi di Moab si fermarono da Balaam.</p>
<p class="C22 V9">Ora Dio venne a Balaam e gli disse: «Chi sono questi uomini che stanno da te?».</p>
<p class="C22 V10">Balaam rispose a Dio: «Balak, figlio di Zippor, re di Moab, mi ha mandato a dire:</p>
<p class="C22 V11">Ecco, il popolo che è uscito dall'Egitto, ricopre la terra; ora vieni a maledirmelo; forse riuscirò così a batterlo e potrò scacciarlo».</p>
<p class="C22 V12">Dio disse a Balaam: «Tu non andrai con loro, non maledirai quel popolo, perché esso è benedetto».</p>
<p class="C22 V13">Balaam si alzò la mattina e disse ai capi di Balak: «Andatevene al vostro paese, perché il Signore si è rifiutato di lasciarmi venire con voi».</p>
<p class="C22 V14">I capi di Moab si alzarono, tornarono da Balak e dissero: «Balaam si è rifiutato di venire con noi».</p>
<p class="C22 V15">Allora Balak mandò di nuovo i capi, in maggior numero e più influenti di quelli di prima.</p>
<p class="C22 V16">Vennero da Balaam e gli dissero: «Così dice Balak, figlio di Zippor: Nulla ti trattenga dal venire da me;</p>
<p class="C22 V17">perché io ti colmerò di onori e farò quanto mi dirai; vieni dunque e maledicimi questo popolo».</p>
<p class="C22 V18">Ma Balaam rispose e disse ai ministri di Balak: «Quand'anche Balak mi desse la sua casa piena d'argento e oro, non potrei trasgredire l'ordine del Signore, mio Dio, per fare cosa piccola o grande.</p>
<p class="C22 V19">Nondimeno, trattenetevi qui anche voi stanotte, perché io sappia ciò che il Signore mi dirà ancora».</p>
<p class="C22 V20">Dio venne la notte a Balaam e gli disse: «Se quegli uomini sono venuti a chiamarti, alzati e va' con loro; ma farai ciò che io ti dirò».</p>
<p class="C22 V21">Balaam quindi si alzò la mattina, sellò l'asina e se ne andò con i capi di Moab.</p>
<p class="C22 V22">Ma l'ira di Dio si accese perché egli era andato; l'angelo del Signore si pose sulla strada per ostacolarlo. Egli cavalcava l'asina e aveva con sé due servitori.</p>
<p class="C22 V23">L'asina, vedendo l'angelo del Signore che stava sulla strada con la spada sguainata in mano, deviò dalla strada e cominciò ad andare per i campi. Balaam percosse l'asina per rimetterla sulla strada.</p>
<p class="C22 V24">Allora l'angelo del Signore si fermò in un sentiero infossato tra le vigne, che aveva un muro di qua e un muro di là.</p>
<p class="C22 V25">L'asina vide l'angelo del Signore, si serrò al muro e strinse il piede di Balaam contro il muro e Balaam la percosse di nuovo.</p>
<p class="C22 V26">L'angelo del Signore passò di nuovo più avanti e si fermò in un luogo stretto, tanto stretto che non vi era modo di ritirarsi né a destra, né a sinistra.</p>
<p class="C22 V27">L'asina vide l'angelo del Signore e si accovacciò sotto Balaam; l'ira di Balaam si accese ed egli percosse l'asina con il bastone.</p>
<p class="C22 V28">Allora il Signore aprì la bocca all'asina ed essa disse a Balaam: «Che ti ho fatto perché tu mi percuota già per la terza volta?».</p>
<p class="C22 V29">Balaam rispose all'asina: «Perché ti sei beffata di me! Se avessi una spada in mano, ti ammazzerei subito».</p>
<p class="C22 V30">L'asina disse a Balaam: «Non sono io la tua asina sulla quale hai sempre cavalcato fino ad oggi? Sono forse abituata ad agire così?». Ed egli rispose: «No».</p>
<p class="C22 V31">Allora il Signore aprì gli occhi a Balaam ed egli vide l'angelo del Signore, che stava sulla strada con la spada sguainata. Balaam si inginocchiò e si prostrò con la faccia a terra.</p>
<p class="C22 V32">L'angelo del Signore gli disse: «Perché hai percosso la tua asina già tre volte? Ecco io sono uscito a ostacolarti il cammino, perché il cammino davanti a me va in precipizio.</p>
<p class="C22 V33">Tre volte l'asina mi ha visto ed è uscita di strada davanti a me; se non fosse uscita di strada davanti a me, certo io avrei già ucciso te e lasciato in vita lei».</p>
<p class="C22 V34">Allora Balaam disse all'angelo del Signore: «Io ho peccato, perché non sapevo che tu ti fossi posto contro di me sul cammino; ora se questo ti dispiace, io tornerò indietro».</p>
<p class="C22 V35">L'angelo del Signore disse a Balaam: «Va' pure con quegli uomini; ma dirai soltanto quello che io ti dirò». Balaam andò con i capi di Balak.</p>
<p class="C22 V36">Quando Balak udì che Balaam arrivava, gli andò incontro a Ir-Moab che è sul confine dell'Arnon, all'estremità del confine.</p>
<p class="C22 V37">Balak disse a Balaam: «Non ti avevo forse mandato a chiamare con insistenza? Perché non sei venuto da me? Non sono forse in grado di farti onore?».</p>
<p class="C22 V38">Balaam rispose a Balak: «Ecco, sono venuto da te; ma ora posso forse dire qualsiasi cosa? La parola che Dio mi metterà in bocca, quella dirò».</p>
<p class="C22 V39">Balaam andò con Balak e giunsero a Kiriat-Cusot.</p>
<p class="C22 V40">Balak immolò bestiame grosso e minuto e mandò parte della carne a Balaam e ai capi che erano con lui.</p>
<p class="C22 V41">La mattina Balak prese Balaam e lo fece salire a Bamot-Baal, da dove si vedeva un'estremità dell'accampamento del popolo.</p>
<p class="C23 V1">Balaam disse a Balak: «Costruiscimi qui sette altari e preparami qui sette giovenchi e sette arieti».</p>
<p class="C23 V2">Balak fece come Balaam aveva detto; Balak e Balaam offrirono un giovenco e un ariete su ciascun altare.</p>
<p class="C23 V3">Balaam disse a Balak: «Fermati presso il tuo olocausto e io andrò; forse il Signore mi verrà incontro; quel che mi mostrerà io te lo riferirò». Andò su di una altura brulla.</p>
<p class="C23 V4">Dio andò incontro a Balaam e Balaam gli disse: «Ho preparato i sette altari e ho offerto un giovenco e un ariete su ciascun altare».</p>
<p class="C23 V5">Allora il Signore mise le parole in bocca a Balaam e gli disse: «Torna da Balak e parla così».</p>
<p class="C23 V6">Balaam tornò da Balak che stava presso il suo olocausto: egli e tutti i capi di Moab.</p>
<p class="C23 V7">Allora Balaam pronunziò il suo poema e disse: «Dall'Aram mi ha fatto venire Balak, il re di Moab dalle montagne di oriente: Vieni, maledici per me Giacobbe; vieni, inveisci contro Israele!</p>
<p class="C23 V8">Come imprecherò, se Dio non impreca? Come inveirò, se il Signore non inveisce?</p>
<p class="C23 V9">Anzi, dalla cima delle rupi io lo vedo e dalle alture lo contemplo: ecco un popolo che dimora solo e tra le nazioni non si annovera.</p>
<p class="C23 V10">Chi può contare la polvere di Giacobbe? Chi può numerare l'accampamento d'Israele? Possa io morire della morte dei giusti e sia la mia fine come la loro».</p>
<p class="C23 V11">Allora Balak disse a Balaam: «Che mi hai fatto? Io t'ho fatto venire per maledire i miei nemici e tu invece li hai benedetti».</p>
<p class="C23 V12">Rispose: «Non devo forse aver cura di dire solo quello che il Signore mi mette sulla bocca?».</p>
<p class="C23 V13">Balak gli disse: «Vieni con me in altro luogo da dove tu possa vederlo: qui ne vedi solo un'estremità, non lo vedi tutto intero; di là me lo devi maledire».</p>
<p class="C23 V14">Lo condusse al campo di Zofim, sulla cima del Pisga; costruì sette altari e offrì un giovenco e un ariete su ogni altare.</p>
<p class="C23 V15">Allora Balaam disse a Balak: «Fermati presso il tuo olocausto e io andrò incontro al Signore».</p>
<p class="C23 V16">Il Signore andò incontro a Balaam, gli mise le parole sulla bocca e gli disse: «Torna da Balak e parla così».</p>
<p class="C23 V17">Balaam tornò da Balak che stava presso il suo olocausto insieme con i capi di Moab. Balak gli disse: «Che cosa ha detto il Signore?».</p>
<p class="C23 V18">Allora Balaam pronunziò il suo poema e disse: «Sorgi, Balak, e ascolta; porgimi orecchio, figlio di Zippor!</p>
<p class="C23 V19">Dio non è un uomo da potersi smentire, non è un figlio dell'uomo da potersi pentire. Forse Egli dice e poi non fa? Promette una cosa che poi non adempie?</p>
<p class="C23 V20">Ecco, di benedire ho ricevuto il comando e la benedizione io non potrò revocare.</p>
<p class="C23 V21">Non si scorge iniquità in Giacobbe, non si vede affanno in Israele. Il Signore suo Dio è con lui e in lui risuona l'acclamazione per il re.</p>
<p class="C23 V22">Dio, che lo ha fatto uscire dall'Egitto, è per lui come le corna del bufalo.</p>
<p class="C23 V23">Perché non vi è sortilegio contro Giacobbe e non vi è magìa contro Israele: a suo tempo vien detto a Giacobbe e a Israele che cosa opera Dio.</p>
<p class="C23 V24">Ecco un popolo che si leva come leonessa e si erge come un leone; non si accovaccia, finché non abbia divorato la preda e bevuto il sangue degli uccisi».</p>
<p class="C23 V25">Allora Balak disse a Balaam: «Se proprio non lo maledici, almeno non benedirlo!».</p>
<p class="C23 V26">Rispose Balaam e disse a Balak: «Non ti ho già detto, che quanto il Signore dirà io dovrò eseguirlo?».</p>
<p class="C23 V27">Balak disse a Balaam: «Vieni, ti condurrò in altro luogo: forse piacerà a Dio che tu me li maledica di là».</p>
<p class="C23 V28">Così Balak condusse Balaam in cima al Peor, che è di fronte al deserto.</p>
<p class="C23 V29">Balaam disse a Balak: «Costruiscimi qui sette altari e preparami sette giovenchi e sette arieti».</p>
<p class="C23 V30">Balak fece come Balaam aveva detto e offrì un giovenco e un ariete su ogni altare.</p>
<p class="C24 V1">Balaam vide che al Signore piaceva di benedire Israele e non volle rivolgersi come le altre volte alla magìa, ma voltò la faccia verso il deserto.</p>
<p class="C24 V2">Balaam alzò gli occhi e vide Israele accampato, tribù per tribù. Allora lo spirito di Dio fu sopra di lui.</p>
<p class="C24 V3">Egli pronunziò il suo poema e disse: «Oracolo di Balaam, figlio di Beor, e oracolo dell'uomo dall'occhio penetrante;</p>
<p class="C24 V4">oracolo di chi ode le parole di Dio e conosce la scienza dell'Altissimo, di chi vede la visione dell'Onnipotente, e cade ed è tolto il velo dai suoi occhi.</p>
<p class="C24 V5">Come sono belle le tue tende, Giacobbe, le tue dimore, Israele!</p>
<p class="C24 V6">Sono come torrenti che si diramano, come giardini lungo un fiume, come àloe, che il Signore ha piantati, come cedri lungo le acque.</p>
<p class="C24 V7">Fluirà l'acqua dalle sue secchie e il suo seme come acqua copiosa. Il suo re sarà più grande di Agag e il suo regno sarà celebrato.</p>
<p class="C24 V8">Dio, che lo ha fatto uscire dall'Egitto, è per lui come le corna del bùfalo. Egli divora le genti che lo avversano, addenta le loro ossa e spezza le saette scagliate contro di lui.</p>
<p class="C24 V9">Si è rannicchiato, si è accovacciato come un leone e come una leonessa, chi oserà farlo alzare? Chi ti benedice sia benedetto e chi ti maledice sia maledetto!».</p>
<p class="C24 V10">Allora l'ira di Balak si accese contro Balaam; Balak battè le mani e disse a Balaam: «Ti ho chiamato per maledire i miei nemici e tu invece per tre volte li hai benedetti!</p>
<p class="C24 V11">Ora vattene al tuo paese! Avevo detto che ti avrei colmato di onori, ma ecco, il Signore ti ha impedito di averli».</p>
<p class="C24 V12">Balaam disse a Balak: «Non avevo forse detto ai messaggeri che mi avevi mandato:</p>
<p class="C24 V13">Quando anche Balak mi desse la sua casa piena d'argento e d'oro, non potrei trasgredire l'ordine del Signore per fare cosa buona o cattiva di mia iniziativa: ciò che il Signore dirà, quello soltanto dirò?</p>
<p class="C24 V14">Ora sto per tornare al mio popolo; ebbene vieni: ti predirò ciò che questo popolo farà al tuo popolo negli ultimi giorni».</p>
<p class="C24 V15">Egli pronunciò il suo poema e disse: «Oracolo di Balaam, figlio di Beor, oracolo dell'uomo dall'occhio penetrante,</p>
<p class="C24 V16">oracolo di chi ode le parole di Dio e conosce la scienza dell'Altissimo, di chi vede la visione dell'Onnipotente, e cade ed è tolto il velo dai suoi occhi.</p>
<p class="C24 V17">Io lo vedo, ma non ora, io lo contemplo, ma non da vicino: Una stella spunta da Giacobbe e uno scettro sorge da Israele, spezza le tempie di Moab e il cranio dei figli di Set,</p>
<p class="C24 V18">Edom diverrà sua conquista e diverrà sua conquista Seir, suo nemico, mentre Israele compirà prodezze.</p>
<p class="C24 V19">Uno di Giacobbe dominerà i suoi nemici e farà perire gli scampati da Ar».</p>
<p class="C24 V20">Poi vide Amalek, pronunziò il suo poema e disse: «Amalek è la prima delle nazioni, ma il suo avvenire sarà eterna rovina».</p>
<p class="C24 V21">Poi vide i Keniti, pronunziò il suo poema e disse: «Sicura è la tua dimora, o Caino, e il tuo nido è aggrappato alla roccia.</p>
<p class="C24 V22">Eppure sarà dato alla distruzione, finché Assur ti deporterà in prigionia».</p>
<p class="C24 V23">Pronunziò ancora il suo poema e disse: «Ahimé! chi potrà sopravvivere, dopo che il Signore avrà compiuto tal cosa?</p>
<p class="C24 V24">Verranno navi dalla parte di Cipro e opprimeranno Assur e opprimeranno Eber, ma anch'egli andrà in perdizione».</p>
<p class="C24 V25">Poi Balaam si alzò e tornò al suo paese, mentre Balak se ne andò per la sua strada.</p>
<p class="C25 V1">Israele si stabilì a Sittim e il popolo cominciò a trescare con le figlie di Moab.</p>
<p class="C25 V2">Esse invitarono il popolo ai sacrifici offerti ai loro dèi; il popolo mangiò e si prostrò davanti ai loro dèi.</p>
<p class="C25 V3">Israele aderì al culto di Baal-Peor e l'ira del Signore si accese contro Israele.</p>
<p class="C25 V4">Il Signore disse a Mosè: «Prendi tutti i capi del popolo e fa' appendere al palo i colpevoli, davanti al Signore, al sole, perché l'ira ardente del Signore si allontani da Israele».</p>
<p class="C25 V5">Mosè disse ai giudici d'Israele: «Ognuno di voi uccida dei suoi uomini coloro che hanno aderito al culto di Baal-Peor».</p>
<p class="C25 V6">Ed ecco uno degli Israeliti venne e condusse ai suoi fratelli una donna madianita, sotto gli occhi di Mosè e di tutta la comunità degli Israeliti, mentre essi stavano piangendo all'ingresso della tenda del convegno.</p>
<p class="C25 V7">Vedendo ciò, Pincas figlio di Eleazaro, figlio del sacerdote Aronne, si alzò in mezzo alla comunità, prese in mano una lancia,</p>
<p class="C25 V8">seguì quell'uomo di Israele nella tenda e li trafisse tutti e due, l'uomo di Israele e la donna, nel basso ventre. E il flagello cessò tra gli Israeliti.</p>
<p class="C25 V9">Di quel flagello morirono ventiquattromila persone.</p>
<p class="C25 V10">Il Signore disse a Mosè:</p>
<p class="C25 V11">«Pincas, figlio di Eleazaro, figlio del sacerdote Aronne, ha allontanato la mia ira dagli Israeliti, perché egli è stato animato dal mio zelo fra di loro, e io nella mia gelosia non ho sterminato gli Israeliti.</p>
<p class="C25 V12">Perciò digli che io stabilisco con lui un'alleanza di pace,</p>
<p class="C25 V13">che sarà per lui e per la sua stirpe dopo di lui un'alleanza di un sacerdozio perenne, perché egli ha avuto zelo per il suo Dio e ha fatto il rito espiatorio per gli Israeliti».</p>
<p class="C25 V14">Ora l'uomo d'Israele, che è stato ucciso con la donna madianita, si chiamava Zimri, figlio di Salu, capo di un casato paterno dei Simeoniti.</p>
<p class="C25 V15">La donna che è stata uccisa, la Madianita, si chiamava Cozbi, figlia di Zur, capo della gente di un casato in Madian.</p>
<p class="C25 V16">Poi il Signore disse a Mosè:</p>
<p class="C25 V17">«Trattate i Madianiti da nemici e uccideteli,</p>
<p class="C25 V18">poiché essi vi hanno trattati da nemici con le astuzie mediante le quali vi hanno sedotti nella faccenda di Peor e nella faccenda di Cozbi, figlia di un principe di Madian, loro sorella, che è stata uccisa il giorno del flagello causato per la faccenda di Peor».</p>
<p class="C26 V1">Il Signore disse a Mosè e ad Eleazaro, figlio del sacerdote Aronne:</p>
<p class="C26 V2">«Fate il censimento di tutta la comunità degli Israeliti, dall'età di vent'anni in su, secondo i loro casati paterni, di quanti in Israele possono andare in guerra».</p>
<p class="C26 V3">Mosè e il sacerdote Eleazaro dissero loro nelle steppe di Moab presso il Giordano di fronte a Gerico:</p>
<p class="C26 V4">«Si faccia il censimento dall'età di vent'anni in su, come il Signore aveva ordinato a Mosè e agli Israeliti, quando uscirono dal paese d'Egitto».</p>
<p class="C26 V5">Ruben primogenito d'Israele. Figli di Ruben: Enoch, da cui discende la famiglia degli Enochiti; Pallu, da cui discende la famiglia dei Palluiti;</p>
<p class="C26 V6">Chezron, da cui discende la famiglia degli Chezroniti; Carmi, da cui discende la famiglia dei Carmiti.</p>
<p class="C26 V7">Tali sono le famiglie dei Rubeniti: quelli che furono registrati erano quarantatremilasettecentotrenta.</p>
<p class="C26 V8">Figli di Pallu: Eliab.</p>
<p class="C26 V9">Figli di Eliab: Nemuel, Datan e Abiram. Questi sono quel Datan e quell'Abiram, membri del consiglio, che si ribellarono contro Mosè e contro Aronne con la gente di Core, quando questa si era ribellata contro il Signore;</p>
<p class="C26 V10">la terra spalancò la bocca e li inghiottì insieme con Core, quando quella gente perì e il fuoco divorò duecentocinquanta uomini, che servirono d'esempio.</p>
<p class="C26 V11">Ma i figli di Core non perirono.</p>
<p class="C26 V12">Figli di Simeone secondo le loro famiglie. Da Nemuel discende la famiglia dei Nemueliti; da Iamin la famiglia degli Iaminiti; da Iachin la famiglia degli Iachiniti; da Zocar la famiglia degli Zocariti;</p>
<p class="C26 V13">da Saul la famiglia dei Sauliti.</p>
<p class="C26 V14">Tali sono le famiglie dei Simeoniti. Ne furono registrati ventiduemiladuecento.</p>
<p class="C26 V15">Figli di Gad secondo le loro famiglie. Da Sefon discende la famiglia dei Sefoniti; da Agghi la famiglia degli Agghiti; da Suni la famiglia dei Suniti;</p>
<p class="C26 V16">da Ozni la famiglia degli Ozniti; da Eri la famiglia degli Eriti;</p>
<p class="C26 V17">da Arod la famiglia degli Aroditi; da Areli la famiglia degli Areliti.</p>
<p class="C26 V18">Tali sono le famiglie dei figli di Gad. Ne furono registrati quarantamilacinquecento.</p>
<p class="C26 V19">Figli di Giuda: Er e Onan; ma Er e Onan morirono nel paese di Canaan.</p>
<p class="C26 V20">Ecco i figli di Giuda secondo le loro famiglie: da Sela discende la famiglia degli Selaniti; da Perez la famiglia dei Pereziti; da Zerach la famiglia degli Zerachiti.</p>
<p class="C26 V21">I figli di Perez furono: Chezron da cui discende la famiglia dei Chezroniti; Amul da cui discende la famiglia degli Amuliti.</p>
<p class="C26 V22">Tali sono le famiglie di Giuda. Ne furono registrati settantaseimilacinquecento.</p>
<p class="C26 V23">Figli di Issacar secondo le loro famiglie: da Tola discende la famiglia dei Tolaiti; da Puva la famiglia dei Puviti;</p>
<p class="C26 V24">da Iasub la famiglia degli Iasubiti; da Simron la famiglia dei Simroniti.</p>
<p class="C26 V25">Tali sono le famiglie di Issacar. Ne furono registrati sessantaquattromilatrecento.</p>
<p class="C26 V26">Figli di Zàbulon secondo le loro famiglie: da Sered discende la famiglia dei Serediti; da Elon la famiglia degli Eloniti; da Iacleel la famiglia degli Iacleeliti.</p>
<p class="C26 V27">Tali sono le famiglie degli Zabuloniti. Ne furono registrati sessantamilacinquecento.</p>
<p class="C26 V28">Figli di Giuseppe secondo le loro famiglie: Manàsse ed Efraim.</p>
<p class="C26 V29">Figli di Manàsse: da Machir discende la famiglia dei Machiriti. Machir generò Gàlaad. Da Gàlaad discende la famiglia dei Galaaditi.</p>
<p class="C26 V30">Questi sono i figli di Gàlaad: Iezer da cui discende la famiglia degli Iezeriti; Elek da cui discende la famiglia degli Eleciti;</p>
<p class="C26 V31">Asriel da cui discende la famiglia degli Asrieliti; Sichem da cui discende la famiglia dei Sichemiti;</p>
<p class="C26 V32">Semida da cui discende la famiglia dei Semiditi; Efer da cui discende la famiglia degli Eferiti.</p>
<p class="C26 V33">Ora Zelofcad, figlio di Efer, non ebbe maschi ma soltanto figlie e le figlie di Zelofcad si chiamarono Macla, Noa, Ogla, Milca e Tirza.</p>
<p class="C26 V34">Tali sono le famiglie di Manàsse: gli uomini registrati furono cinquantaduemilasettecento.</p>
<p class="C26 V35">Questi sono i figli di Efraim secondo le loro famiglie: da Sutelach discende la famiglia dei Sutelachiti; da Beker la famiglia dei Bekeriti; da Tacan la famiglia dei Tacaniti.</p>
<p class="C26 V36">Questi sono i figli di Sutelach: da Erano è discesa la famiglia degli Eraniti.</p>
<p class="C26 V37">Tali sono le famiglie dei figli di Efraim. Ne furono registrati trentaduemilacinquecento. Questi sono i figli di Giuseppe secondo le loro famiglie.</p>
<p class="C26 V38">Figli di Beniamino secondo le loro famiglie: da Bela discende la famiglia dei Belaiti; da Asbel la famiglia degli Asbeliti; da Airam la famiglia degli Airamiti;</p>
<p class="C26 V39">da Sufam la famiglia dei Sufamiti;</p>
<p class="C26 V40">da Ufam la famiglia degli Ufamiti. I figli di Bela furono Ard e Naaman; da Ard discende la famiglia degli Arditi; da Naaman discende la famiglia dei Naamiti.</p>
<p class="C26 V41">Tali sono i figli di Beniamino secondo le loro famiglie. Gli uomini registrati furono quarantacinquemilaseicento.</p>
<p class="C26 V42">Questi sono i figli di Dan secondo le loro famiglie: da Suam discende la famiglia dei Suamiti. Sono queste le famiglie di Dan secondo le loro famiglie.</p>
<p class="C26 V43">Totale per le famiglie dei Suamiti: ne furono registrati sessantaquattromilaquattrocento.</p>
<p class="C26 V44">Figli di Aser secondo le loro famiglie: da Imna discende la famiglia degli Imniti; da Isvi la famiglia degli Isviti; da Beria la famiglia dei Beriiti.</p>
<p class="C26 V45">Dai figli di Beria discendono: da Eber la famiglia degli Eberiti; da Malchiel la famiglia dei Malchieliti.</p>
<p class="C26 V46">La figlia di Aser si chiamava Sera.</p>
<p class="C26 V47">Tali sono le famiglie dei figli di Aser. Ne furono registrati cinquantatremilaquattrocento.</p>
<p class="C26 V48">Figli di Nèftali secondo le loro famiglie: da Iacseel discende la famiglia degli Iacseeliti; da Guni la famiglia dei Guniti;</p>
<p class="C26 V49">da Ieser la famiglia degli Ieseriti; da Sillem la famiglia dei Sillemiti.</p>
<p class="C26 V50">Tali sono le famiglie di Nèftali secondo le loro famiglie. Gli uomini registrati furono quarantacinquemilaquattrocento.</p>
<p class="C26 V51">Questi sono gli Israeliti che furono registrati: seicentounmilasettecentotrenta.</p>
<p class="C26 V52">Il Signore disse a Mosè:</p>
<p class="C26 V53">«Il paese sarà diviso tra di essi, per essere la loro proprietà, secondo il numero delle persone.</p>
<p class="C26 V54">A quelli che sono in maggior numero darai in possesso una porzione maggiore; a quelli che sono in minor numero darai una porzione minore; si darà a ciascuno la sua porzione secondo il censimento.</p>
<p class="C26 V55">Ma la ripartizione del paese sarà gettata a sorte; essi riceveranno la rispettiva proprietà secondo i nomi delle loro tribù paterne.</p>
<p class="C26 V56">La ripartizione delle proprietà sarà gettata a sorte per tutte le tribù grandi o piccole».</p>
<p class="C26 V57">Questi sono i leviti dei quali si fece il censimento secondo le loro famiglie: da Gherson discende la famiglia dei Ghersoniti; da Keat la famiglia dei Keatiti; da Merari la famiglia dei Merariti.</p>
<p class="C26 V58">Queste sono le famiglie di Levi: la famiglia dei Libniti, la famiglia degli Ebroniti, la famiglia dei Macliti, la famiglia dei Musiti, la famiglia dei Coriti. Keat generò Amram.</p>
<p class="C26 V59">La moglie di Amram si chiamava Iochebed, figlia di Levi, che nacque a Levi in Egitto; essa partorì ad Amram Aronne, Mosè e Maria loro sorella.</p>
<p class="C26 V60">Ad Aronne nacquero Nadab e Abiu, Eleazaro e Itamar.</p>
<p class="C26 V61">Ora Nadab e Abiu morirono quando presentarono al Signore un fuoco profano.</p>
<p class="C26 V62">Gli uomini registrati furono ventitremila: tutti maschi, dall'età di un mese in su. Non furono compresi nel censimento degli Israeliti perché non fu data loro alcuna proprietà tra gli Israeliti.</p>
<p class="C26 V63">Questi sono i registrati da Mosè e dal sacerdote Eleazaro, i quali fecero il censimento degli Israeliti nelle steppe di Moab presso il Giordano di Gerico.</p>
<p class="C26 V64">Fra questi non vi era alcuno di quegli Israeliti dei quali Mosè e il sacerdote Aronne avevano fatto il censimento nel deserto del Sinai,</p>
<p class="C26 V65">perché il Signore aveva detto di loro: «Dovranno morire nel deserto!». E non ne rimase neppure uno, eccetto Caleb figlio di Iefunne, e Giosuè figlio di Nun.</p>
<p class="C27 V1">Le figlie di Zelofcad, figlio di Efer, figlio di Gàlaad, figlio di Machir, figlio di Manàsse, delle famiglie di Manàsse, figlio di Giuseppe, che si chiamavano Macla, Noa, Ogla, Milca e Tirza,</p>
<p class="C27 V2">si accostarono e si presentarono davanti a Mosè, davanti al sacerdote Eleazaro, davanti ai capi e a tutta la comunità all'ingresso della tenda del convegno, e dissero:</p>
<p class="C27 V3">«Nostro padre è morto nel deserto. Egli non era nella compagnia di coloro che si adunarono contro il Signore, non era della gente di Core, ma è morto a causa del suo peccato, senza figli maschi.</p>
<p class="C27 V4">Perché dovrebbe il nome del padre nostro scomparire dalla sua famiglia, per il fatto che non ha avuto figli maschi? Dacci un possedimento in mezzo ai fratelli di nostro padre».</p>
<p class="C27 V5">Mosè portò la loro causa davanti al Signore.</p>
<p class="C27 V6">Il Signore disse a Mosè:</p>
<p class="C27 V7">«Le figlie di Zelofcad dicono bene. Darai loro in eredità un possedimento tra i fratelli del loro padre e farai passare ad esse l'eredità del loro padre.</p>
<p class="C27 V8">Parlerai inoltre agli Israeliti e dirai: Quando uno sarà morto senza lasciare un figlio maschio, farete passare la sua eredità alla figlia.</p>
<p class="C27 V9">Se non ha neppure una figlia, darete la sua eredità ai suoi fratelli.</p>
<p class="C27 V10">Se non ha fratelli, darete la sua eredità ai fratelli del padre.</p>
<p class="C27 V11">Se non ci sono fratelli del padre, darete la sua eredità al parente più stretto nella sua famiglia e quegli la possiederà. Questa sarà per i figli di Israele una norma di diritto, come il Signore ha ordinato a Mosè».</p>
<p class="C27 V12">Il Signore disse a Mosè: «Sali su questo monte degli Abarim e contempla il paese che io dò agli Israeliti.</p>
<p class="C27 V13">Quando l'avrai visto, anche tu sarai riunito ai tuoi antenati, come fu riunito Aronne tuo fratello,</p>
<p class="C27 V14">perché trasgrediste l'ordine che vi avevo dato nel deserto di Sin, quando la comunità si ribellò e voi non dimostraste la mia santità agli occhi loro, a proposito di quelle acque». Sono le acque di Mèriba di Kades, nel deserto di Sin.</p>
<p class="C27 V15">Mosè disse al Signore:</p>
<p class="C27 V16">«Il Signore, il Dio della vita in ogni essere vivente, metta a capo di questa comunità un uomo</p>
<p class="C27 V17">che li preceda nell'uscire e nel tornare, li faccia uscire e li faccia tornare, perché la comunità del Signore non sia un gregge senza pastore».</p>
<p class="C27 V18">Il Signore disse a Mosè: «Prenditi Giosuè, figlio di Nun, uomo in cui è lo spirito; porrai la mano su di lui,</p>
<p class="C27 V19">lo farai comparire davanti al sacerdote Eleazaro e davanti a tutta la comunità, gli darai i tuoi ordini in loro presenza</p>
<p class="C27 V20">e lo farai partecipe della tua autorità, perché tutta la comunità degli Israeliti gli obbedisca.</p>
<p class="C27 V21">Egli si presenterà davanti al sacerdote Eleazaro, che consulterà per lui il giudizio degli Urim davanti al Signore; egli e tutti gli Israeliti con lui e tutta la comunità usciranno all'ordine di Eleazaro ed entreranno all'ordine suo».</p>
<p class="C27 V22">Mosè fece come il Signore gli aveva ordinato; prese Giosuè e lo fece comparire davanti al sacerdote Eleazaro e davanti a tutta la comunità;</p>
<p class="C27 V23">pose su di lui le mani e gli diede i suoi ordini come il Signore aveva comandato per mezzo di Mosè.</p>
<p class="C28 V1">Il Signore disse a Mosè:</p>
<p class="C28 V2">«Da' quest'ordine agli Israeliti e di' loro: Avrete cura di presentarmi al tempo stabilito l'offerta, l'alimento dei miei sacrifici da consumare con il fuoco, soave profumo per me.</p>
<p class="C28 V3">Dirai loro: Questo è il sacrificio consumato dal fuoco che offrirete al Signore; agnelli dell'anno, senza difetti, due al giorno, come olocausto perenne.</p>
<p class="C28 V4">Uno degli agnelli lo offrirai la mattina e l'altro agnello lo offrirai al tramonto;</p>
<p class="C28 V5">come oblazione un decimo di efa di fior di farina, intrisa in un quarto di hin di olio di olive schiacciate.</p>
<p class="C28 V6">Tale è l'olocausto perenne, offerto presso il monte Sinai: sacrificio consumato dal fuoco, soave profumo per il Signore.</p>
<p class="C28 V7">La libazione sarà di un quarto di hin per il primo agnello; farai nel santuario la libazione, bevanda inebriante per il Signore.</p>
<p class="C28 V8">L'altro agnello l'offrirai al tramonto, con una oblazione e una libazione simili a quelle della mattina: è un sacrificio fatto con il fuoco, soave profumo per il Signore.</p>
<p class="C28 V9">Nel giorno di sabato offrirete due agnelli dell'anno, senza difetti; come oblazione due decimi di fior di farina intrisa in olio, con la sua libazione.</p>
<p class="C28 V10">È l'olocausto del sabato, per ogni sabato, oltre l'olocausto perenne e la sua libazione.</p>
<p class="C28 V11">Al principio dei vostri mesi offrirete come olocausto al Signore due giovenchi, un ariete, sette agnelli dell'anno, senza difetti</p>
<p class="C28 V12">e tre decimi di fior di farina intrisa in olio, come oblazione per ciascun giovenco; due decimi di fior di farina intrisa in olio, come oblazione per l'ariete,</p>
<p class="C28 V13">e un decimo di fior di farina intrisa in olio, come oblazione per ogni agnello. È un olocausto di soave profumo, un sacrificio consumato dal fuoco per il Signore.</p>
<p class="C28 V14">Le libazioni saranno di un mezzo hin di vino per giovenco, di un terzo di hin per l'ariete e di un quarto di hin per agnello. Tale è l'olocausto del mese, per tutti i mesi dell'anno.</p>
<p class="C28 V15">Si offrirà al Signore un capro in sacrificio espiatorio oltre l'olocausto perenne e la sua libazione.</p>
<p class="C28 V16">Il primo mese, il quattordici del mese sarà la pasqua del Signore.</p>
<p class="C28 V17">Il quindici di quel mese sarà giorno di festa. Per sette giorni si mangerà pane azzimo.</p>
<p class="C28 V18">Il primo giorno si terrà una sacra adunanza; non farete alcun lavoro servile;</p>
<p class="C28 V19">offrirete in sacrificio con il fuoco un olocausto al Signore: due giovenchi, un ariete e sette agnelli dell'anno senza difetti;</p>
<p class="C28 V20">come oblazione, fior di farina intrisa in olio; ne offrirete tre decimi per giovenco e due per l'ariete;</p>
<p class="C28 V21">ne offrirai un decimo per ciascuno dei sette agnelli</p>
<p class="C28 V22">e offrirai un capro come sacrificio espiatorio per fare il rito espiatorio per voi.</p>
<p class="C28 V23">Offrirete questi sacrifici oltre l'olocausto della mattina, che è un olocausto perenne.</p>
<p class="C28 V24">Li offrirete ogni giorno, per sette giorni; è un alimento sacrificale consumato dal fuoco, soave profumo per il Signore. Lo si offrirà oltre l'olocausto perenne con la sua libazione.</p>
<p class="C28 V25">Il settimo giorno terrete una sacra adunanza; non farete alcun lavoro servile.</p>
<p class="C28 V26">Il giorno delle primizie, quando presenterete al Signore una oblazione nuova, alla vostra festa delle settimane, terrete una sacra adunanza; non farete alcun lavoro servile.</p>
<p class="C28 V27">Offrirete, in olocausto di soave profumo al Signore, due giovenchi, un ariete e sette agnelli dell'anno;</p>
<p class="C28 V28">in oblazione, fior di farina intrisa in olio: tre decimi per ogni giovenco, due decimi per l'ariete</p>
<p class="C28 V29">e un decimo per ciascuno dei sette agnelli;</p>
<p class="C28 V30">offrirete un capro per il rito espiatorio per voi.</p>
<p class="C28 V31">Offrirete questi sacrifici, oltre l'olocausto perpetuo e la sua oblazione. Sceglierete animali senza difetti e vi aggiungerete le loro libazioni.</p>
<p class="C29 V1">Il settimo mese, il primo giorno del mese terrete una sacra adunanza; non farete alcun lavoro servile; sarà per voi il giorno dell'acclamazione con le trombe.</p>
<p class="C29 V2">Offrirete in olocausto di soave odore al Signore un giovenco, un ariete, sette agnelli dell'anno senza difetti;</p>
<p class="C29 V3">in oblazione, fior di farina intrisa in olio: tre decimi per il giovenco, due decimi per l'ariete,</p>
<p class="C29 V4">un decimo per ciascuno dei sette agnelli</p>
<p class="C29 V5">e un capro, in sacrificio espiatorio, per il rito espiatorio per voi;</p>
<p class="C29 V6">oltre l'olocausto del mese con la sua oblazione e l'olocausto perenne con la sua oblazione e le loro libazioni, secondo il loro rito. Sarà un sacrificio consumato dal fuoco, soave profumo per il Signore.</p>
<p class="C29 V7">Il decimo giorno di questo settimo mese terrete una sacra adunanza e vi mortificherete; non farete alcun lavoro</p>
<p class="C29 V8">e offrirete in olocausto di soave profumo al Signore un giovenco, un ariete, sette agnelli dell'anno senza difetti;</p>
<p class="C29 V9">come oblazione, fior di farina intrisa in olio: tre decimi per il giovenco, due decimi per l'ariete,</p>
<p class="C29 V10">un decimo per ciascuno dei sette agnelli</p>
<p class="C29 V11">e un capro in sacrificio espiatorio, oltre il sacrificio espiatorio proprio del rito dell'espiazione e oltre l'olocausto perenne con la sua oblazione e le loro libazioni.</p>
<p class="C29 V12">Il quindici del settimo mese terrete una sacra adunanza; non farete alcun lavoro servile e celebrerete una festa per il Signore per sette giorni.</p>
<p class="C29 V13">Offrirete in olocausto, come sacrificio consumato dal fuoco, soave profumo per il Signore, tredici giovenchi, due arieti, quattordici agnelli dell'anno senza difetti;</p>
<p class="C29 V14">come oblazione, fior di farina intrisa in olio: tre decimi per ciascuno dei tredici giovenchi, due decimi per ciascuno dei due arieti,</p>
<p class="C29 V15">un decimo per ciascuno dei quattordici agnelli</p>
<p class="C29 V16">e un capro in sacrificio espiatorio, oltre l'olocausto perenne, con la sua oblazione e la sua libazione.</p>
<p class="C29 V17">Il secondo giorno offrirete dodici giovenchi, due arieti, quattordici agnelli dell'anno senza difetti,</p>
<p class="C29 V18">con le loro oblazioni e le libazioni per i giovenchi, gli arieti e gli agnelli secondo il numero e il rito</p>
<p class="C29 V19">e un capro in sacrificio espiatorio, oltre l'olocausto perenne, la sua oblazione e le loro libazioni.</p>
<p class="C29 V20">Il terzo giorno offrirete undici giovenchi, due arieti, quattordici agnelli dell'anno senza difetti,</p>
<p class="C29 V21">con le loro oblazioni e le loro libazioni per i giovenchi, gli arieti e gli agnelli secondo il loro numero e il rito</p>
<p class="C29 V22">e un capro in sacrificio espiatorio, oltre l'olocausto perenne, la sua oblazione e la sua libazione.</p>
<p class="C29 V23">Il quarto giorno offrirete dieci giovenchi, due arieti, quattordici agnelli dell'anno senza difetti,</p>
<p class="C29 V24">con le loro offerte e le loro libazioni per i giovenchi, gli arieti e gli agnelli secondo il loro numero e il rito</p>
<p class="C29 V25">e un capro in sacrificio espiatorio, oltre l'olocausto perenne, la sua oblazione e la sua libazione.</p>
<p class="C29 V26">Il quinto giorno offrirete nove giovenchi, due arieti, quattordici agnelli dell'anno senza difetti,</p>
<p class="C29 V27">con le loro oblazioni e le loro libazioni per i giovenchi, gli arieti, e gli agnelli secondo il loro numero e il rito</p>
<p class="C29 V28">e un capro, in sacrificio espiatorio, oltre l'olocausto perenne, la sua oblazione e la sua libazione.</p>
<p class="C29 V29">Il sesto giorno offrirete otto giovenchi, due arieti, quattordici agnelli dell'anno senza difetti,</p>
<p class="C29 V30">con le loro oblazioni e le loro libazioni per i giovenchi, gli arieti e gli agnelli secondo il loro numero e il rito</p>
<p class="C29 V31">e un capro in sacrificio espiatorio, oltre l'olocausto perenne, la sua oblazione e la sua libazione.</p>
<p class="C29 V32">Il settimo giorno offrirete sette giovenchi, due arieti, quattordici agnelli dell'anno senza difetti,</p>
<p class="C29 V33">con le loro oblazioni e le loro libazioni per i giovenchi, gli arieti e gli agnelli secondo il loro numero e il rito</p>
<p class="C29 V34">e un capro, in sacrificio espiatorio, oltre l'olocausto perenne, la sua oblazione e la sua libazione.</p>
<p class="C29 V35">L'ottavo giorno terrete una solenne adunanza; non farete alcun lavoro servile;</p>
<p class="C29 V36">offrirete in olocausto, come sacrificio consumato dal fuoco, soave profumo per il Signore, un giovenco, un ariete, sette agnelli dell'anno senza difetti,</p>
<p class="C29 V37">con le loro oblazioni e le loro libazioni, per il giovenco, l'ariete e gli agnelli secondo il loro numero e il rito</p>
<p class="C29 V38">e un capro in sacrificio espiatorio oltre l'olocausto perenne, la sua oblazione e la sua libazione.</p>
<p class="C29 V39">Questi sono i sacrifici che offrirete al Signore nelle vostre solennità, oltre i vostri voti e le vostre offerte volontarie, si tratti dei vostri olocausti o delle vostre oblazioni o delle vostre libazioni o dei vostri sacrifici di comunione».</p>
<p class="C30 V1">Mosè riferì agli Israeliti quanto il Signore gli aveva ordinato.</p>
<p class="C30 V2">Mosè disse ai capi delle tribù degli Israeliti: «Questo il Signore ha ordinato:</p>
<p class="C30 V3">Quando uno avrà fatto un voto al Signore o si sarà obbligato con giuramento ad una astensione, non violi la sua parola, ma dia esecuzione a quanto ha promesso con la bocca.</p>
<p class="C30 V4">Quando una donna avrà fatto un voto al Signore e si sarà obbligata ad una astensione, mentre è ancora in casa del padre, durante la sua giovinezza,</p>
<p class="C30 V5">se il padre, avuta conoscenza del voto di lei e dell'astensione alla quale si è obbligata, non dice nulla, tutti i voti di lei saranno validi e saranno valide tutte le astensioni alle quali si sarà obbligata.</p>
<p class="C30 V6">Ma se il padre, quando ne viene a conoscenza, le fa opposizione, tutti i voti di lei e tutte le astensioni alle quali si sarà obbligata, non saranno validi; il Signore la perdonerà, perché il padre le ha fatto opposizione.</p>
<p class="C30 V7">Se si marita quando è legata da voti o da un obbligo di astensione assunto alla leggera con le labbra,</p>
<p class="C30 V8">se il marito ne ha conoscenza e quando viene a conoscenza non dice nulla, i voti di lei saranno validi e saranno validi gli obblighi di astensione da lei assunti.</p>
<p class="C30 V9">Ma se il marito, quando ne viene a conoscenza, le fa opposizione, egli annullerà il voto che essa ha fatto e l'obbligo di astensione che essa si è assunta alla leggera; il Signore la perdonerà.</p>
<p class="C30 V10">Ma il voto di una vedova o di una donna ripudiata, qualunque sia l'obbligo che si è assunto, rimarrà valido.</p>
<p class="C30 V11">Se una donna nella casa del marito farà voti o si obbligherà con giuramento ad una astensione</p>
<p class="C30 V12">e il marito ne avrà conoscenza, se il marito non dice nulla e non le fa opposizione, tutti i voti di lei saranno validi e saranno validi tutti gli obblighi di astensione da lei assunti.</p>
<p class="C30 V13">Ma se il marito, quando ne viene a conoscenza, li annulla, quanto le sarà uscito dalle labbra, voti od obblighi di astensione, non sarà valido; il marito lo ha annullato; il Signore la perdonerà.</p>
<p class="C30 V14">Il marito può ratificare e il marito può annullare qualunque voto e qualunque giuramento, per il quale essa sia obbligata a mortificarsi.</p>
<p class="C30 V15">Ma se il marito, da un giorno all'altro, non dice nulla in proposito, egli ratifica così tutti i voti di lei e tutti gli obblighi di astensione da lei assunti; li ratifica perché non ha detto nulla a questo proposito quando ne ha avuto conoscenza.</p>
<p class="C30 V16">Ma se li annulla qualche tempo dopo averne avuto conoscenza, porterà il peso della colpa della moglie».</p>
<p class="C30 V17">Queste sono le leggi che il Signore prescrisse a Mosè riguardo al marito e alla moglie, al padre e alla figlia, quando questa è ancora fanciulla, in casa del padre.</p>
<p class="C31 V1">Il Signore disse a Mosè:</p>
<p class="C31 V2">«Compi la vendetta degli Israeliti contro i Madianiti, poi sarai riunito ai tuoi antenati».</p>
<p class="C31 V3">Mosè disse al popolo: «Mobilitate fra di voi uomini per la guerra e marcino contro Madian per eseguire la vendetta del Signore su Madian.</p>
<p class="C31 V4">Manderete in guerra mille uomini per tribù di tutte le tribù d'Israele».</p>
<p class="C31 V5">Così furono forniti, dalle migliaia d'Israele, mille uomini per tribù, cioè dodicimila uomini armati per la guerra.</p>
<p class="C31 V6">Mosè mandò in guerra quei mille uomini per tribù e con loro Pincas, figlio del sacerdote Eleazaro, il quale portava gli oggetti sacri e aveva in mano le trombe dell'acclamazione.</p>
<p class="C31 V7">Marciarono dunque contro Madian come il Signore aveva ordinato a Mosè, e uccisero tutti i maschi.</p>
<p class="C31 V8">Uccisero anche, oltre i loro caduti, i re di Madian Evi, Rekem, Sur, Ur e Reba cioè cinque re di Madian; uccisero anche di spada Balaam figlio di Beor.</p>
<p class="C31 V9">Gli Israeliti fecero prigioniere le donne di Madian e i loro fanciulli e depredarono tutto il loro bestiame, tutti i loro greggi e ogni loro bene;</p>
<p class="C31 V10">appiccarono il fuoco a tutte le città che quelli abitavano e a tutti i loro attendamenti</p>
<p class="C31 V11">e presero tutto il bottino e tutta la preda, gente e bestiame.</p>
<p class="C31 V12">Poi condussero i prigionieri, la preda e il bottino a Mosè, al sacerdote Eleazaro e alla comunità degli Israeliti, accampati nelle steppe di Moab, presso il Giordano di fronte a Gerico.</p>
<p class="C31 V13">Mosè, il sacerdote Eleazaro e tutti i principi della comunità uscirono loro incontro fuori dell'accampamento.</p>
<p class="C31 V14">Mosè si adirò contro i comandanti dell'esercito, capi di migliaia e capi di centinaia, che tornavano da quella spedizione di guerra.</p>
<p class="C31 V15">Mosè disse loro: «Avete lasciato in vita tutte le femmine?</p>
<p class="C31 V16">Proprio loro, per suggerimento di Balaam, hanno insegnato agli Israeliti l'infedeltà verso il Signore, nella faccenda di Peor, per cui venne il flagello nella comunità del Signore.</p>
<p class="C31 V17">Ora uccidete ogni maschio tra i fanciulli e uccidete ogni donna che si è unita con un uomo;</p>
<p class="C31 V18">ma tutte le fanciulle che non si sono unite con uomini, conservatele in vita per voi.</p>
<p class="C31 V19">Voi poi accampatevi per sette giorni fuori del campo; chiunque ha ucciso qualcuno e chiunque ha toccato un cadavere si purifichi il terzo e il settimo giorno; questo per voi e per i vostri prigionieri.</p>
<p class="C31 V20">Purificherete anche ogni veste, ogni oggetto di pelle, ogni lavoro di pelo di capra e ogni oggetto di legno».</p>
<p class="C31 V21">Il sacerdote Eleazaro disse ai soldati che erano andati in guerra: «Questo è l'ordine della legge che il Signore ha prescritto a Mosè:</p>
<p class="C31 V22">L'oro, l'argento, il rame, il ferro, lo stagno e il piombo,</p>
<p class="C31 V23">quanto può sopportare il fuoco, lo farete passare per il fuoco e sarà reso puro; ma sarà purificato anche con l'acqua della purificazione; quanto non può sopportare il fuoco, lo farete passare per l'acqua.</p>
<p class="C31 V24">Vi laverete le vesti il settimo giorno e sarete puri; poi potrete entrare nell'accampamento».</p>
<p class="C31 V25">Il Signore disse a Mosè:</p>
<p class="C31 V26">«Tu, con il sacerdote Eleazaro e con i capi dei casati della comunità, fa' il censimento di tutta la preda che è stata fatta: della gente e del bestiame;</p>
<p class="C31 V27">dividi la preda fra i combattenti che sono andati in guerra e tutta la comunità.</p>
<p class="C31 V28">Dalla parte spettante ai soldati che sono andati in guerra preleverai un contributo per il Signore: cioè l'uno per cinquecento delle persone e del grosso bestiame, degli asini e del bestiame minuto.</p>
<p class="C31 V29">Lo prenderete sulla metà di loro spettanza e lo darai al sacerdote Eleazaro come offerta da fare con il rito di elevazione in onore del Signore.</p>
<p class="C31 V30">Della metà che spetta agli Israeliti prenderai l'uno per cinquanta delle persone del grosso bestiame, degli asini e del bestiame minuto; lo darai ai leviti, che hanno la custodia della Dimora del Signore».</p>
<p class="C31 V31">Mosè e il sacerdote Eleazaro fecero come il Signore aveva ordinato a Mosè.</p>
<p class="C31 V32">Ora il bottino, cioè tutto ciò che rimaneva della preda fatta da coloro che erano stati in guerra, consisteva in seicentosettantacinquemila capi di bestiame minuto,</p>
<p class="C31 V33">settantaduemila capi di grosso bestiame,</p>
<p class="C31 V34">sessantunmila asini</p>
<p class="C31 V35">e trentaduemila persone, ossia donne che non si erano unite con uomini.</p>
<p class="C31 V36">La metà, cioè la parte di quelli che erano andati in guerra, fu di trecentotrentasettemilacinquecento capi di bestiame minuto,</p>
<p class="C31 V37">dei quali seicentosettantacinque per il tributo al Signore;</p>
<p class="C31 V38">trentaseimila capi di grosso bestiame, dei quali settantadue per l'offerta al Signore;</p>
<p class="C31 V39">trentamilacinquecento asini, dei quali sessantuno per l'offerta al Signore,</p>
<p class="C31 V40">e sedicimila persone, delle quali trentadue per l'offerta al Signore.</p>
<p class="C31 V41">Mosè diede al sacerdote Eleazaro il contributo dell'offerta prelevata per il Signore, come il Signore gli aveva ordinato.</p>
<p class="C31 V42">La metà che spettava agli Israeliti, dopo che Mosè ebbe fatto la spartizione con gli uomini andati in guerra,</p>
<p class="C31 V43">la metà spettante alla comunità fu di trecentotrentasettemilacinquecento capi di bestiame minuto,</p>
<p class="C31 V44">trentaseimila capi di grosso bestiame,</p>
<p class="C31 V45">trentamilacinquecento asini</p>
<p class="C31 V46">e sedicimila persone.</p>
<p class="C31 V47">Da questa metà che spettava agli Israeliti, Mosè prese l'uno per cinquanta degli uomini e degli animali e li diede ai leviti che hanno la custodia della Dimora del Signore, come il Signore aveva ordinato a Mosè.</p>
<p class="C31 V48">I comandanti delle migliaia dell'esercito, capi di migliaia e capi di centinaia, si avvicinarono a Mosè e gli dissero:</p>
<p class="C31 V49">«I tuoi servi hanno fatto il computo dei soldati che erano sotto i nostri ordini e non ne manca neppure uno.</p>
<p class="C31 V50">Per questo portiamo, in offerta al Signore, ognuno quello che ha trovato di oggetti d'oro: bracciali, braccialetti, anelli, pendenti, collane, per il rito espiatorio per le nostre persone davanti al Signore».</p>
<p class="C31 V51">Mosè e il sacerdote Eleazaro presero dalle loro mani quell'oro, tutti gli oggetti lavorati.</p>
<p class="C31 V52">Tutto l'oro dell'offerta, che essi consacrarono al Signore con il rito dell'elevazione, da parte dei capi di migliaia e dei capi di centinaia, pesava sedicimilasettecentocinquanta sicli.</p>
<p class="C31 V53">Gli uomini dell'esercito si tennero il bottino che ognuno aveva fatto per conto suo.</p>
<p class="C31 V54">Mosè e il sacerdote Eleazaro presero l'oro dei capi di migliaia e di centinaia e lo portarono nella tenda del convegno come memoriale per gli Israeliti davanti al Signore.</p>
<p class="C32 V1">I figli di Ruben e i figli di Gad avevano bestiame in numero molto grande; quando videro che il paese di Iazer e il paese di Gàlaad erano luoghi da bestiame,</p>
<p class="C32 V2">i figli di Gad e i figli di Ruben vennero a parlare a Mosè, al sacerdote Eleazaro e ai principi della comunità e dissero:</p>
<p class="C32 V3">«Atarot, Dibon, Iazer, Nimra, Chesbon, Eleale, Sebam, Nebo e Beon,</p>
<p class="C32 V4">terre che il Signore ha sconfitte alla presenza della comunità d'Israele, sono terre da bestiame e i tuoi servi hanno appunto il bestiame».</p>
<p class="C32 V5">Aggiunsero: «Se abbiamo trovato grazia ai tuoi occhi, sia concesso ai tuoi servi il possesso di questo paese: non ci far passare il Giordano».</p>
<p class="C32 V6">Ma Mosè rispose ai figli di Gad e ai figli di Ruben: «Andrebbero dunque i vostri fratelli in guerra e voi ve ne stareste qui?</p>
<p class="C32 V7">Perché volete scoraggiare gli Israeliti dal passare nel paese che il Signore ha dato loro?</p>
<p class="C32 V8">Così fecero i vostri padri, quando li mandai da Kades-Barnea per esplorare il paese.</p>
<p class="C32 V9">Salirono fino alla valle di Escol e, dopo aver esplorato il paese, scoraggiarono gli Israeliti dall'entrare nel paese che il Signore aveva loro dato.</p>
<p class="C32 V10">Così l'ira del Signore si accese in quel giorno ed egli giurò:</p>
<p class="C32 V11">Gli uomini che sono usciti dall'Egitto, dall'età di vent'anni in su, non vedranno mai il paese che ho promesso con giuramento ad Abramo, a Isacco e a Giacobbe, perché non mi hanno seguito fedelmente,</p>
<p class="C32 V12">se non Caleb, figlio di Iefunne, il Kenizzita, e Giosuè figlio di Nun, che hanno seguito il Signore fedelmente.</p>
<p class="C32 V13">L'ira del Signore si accese dunque contro Israele; lo fece errare nel deserto per quarant'anni, finché fosse finita tutta la generazione che aveva agito male agli occhi del Signore.</p>
<p class="C32 V14">Ed ecco voi sorgerete al posto dei vostri padri, razza di uomini peccatori, per aumentare ancora l'ira del Signore contro Israele.</p>
<p class="C32 V15">Perché se voi non volete più seguirlo, il Signore continuerà a lasciarlo nel deserto e voi farete perire tutto questo popolo».</p>
<p class="C32 V16">Ma quelli si avvicinarono a lui e gli dissero: «Costruiremo qui ovili per il nostro bestiame e città per i nostri fanciulli;</p>
<p class="C32 V17">ma, quanto a noi, ci terremo pronti in armi, per marciare davanti agli Israeliti, finché li avremo condotti al luogo destinato loro; intanto, i nostri fanciulli dimoreranno nelle fortezze per timore degli abitanti del paese.</p>
<p class="C32 V18">Non torneremo alle nostre case finché ogni Israelita non abbia preso possesso della sua eredità;</p>
<p class="C32 V19">non possiederemo nulla con loro al di là del Giordano e più oltre, perché la nostra eredità ci è toccata da questa parte del Giordano, a oriente».</p>
<p class="C32 V20">Allora Mosè disse loro: «Se fate questo, se vi armate per andare a combattere davanti al Signore,</p>
<p class="C32 V21">se tutti quelli di voi che si armeranno passeranno il Giordano davanti al Signore finché egli abbia scacciato i suoi nemici dalla sua presenza,</p>
<p class="C32 V22">se non tornerete fin quando il paese vi sarà sottomesso davanti al Signore, voi sarete innocenti di fronte al Signore e di fronte a Israele e questo paese sarà vostra proprietà alla presenza del Signore.</p>
<p class="C32 V23">Ma, se non fate così, voi peccherete contro il Signore; sappiate che il vostro peccato vi raggiungerà.</p>
<p class="C32 V24">Costruitevi pure città per i vostri fanciulli e ovili per i vostri greggi, ma fate quello che la vostra bocca ha promesso».</p>
<p class="C32 V25">I figli di Gad e i figli di Ruben dissero a Mosè: «I tuoi servi faranno quello che il mio signore comanda.</p>
<p class="C32 V26">I nostri fanciulli, le nostre mogli, i nostri greggi e tutto il nostro bestiame rimarranno qui nelle città di Gàlaad;</p>
<p class="C32 V27">ma i tuoi servi, tutti armati per la guerra, andranno a combattere davanti al Signore, come dice il mio signore».</p>
<p class="C32 V28">Allora Mosè diede per loro ordini al sacerdote Eleazaro, a Giosuè figlio di Nun e ai capifamiglia delle tribù degli Israeliti.</p>
<p class="C32 V29">Mosè disse loro: «Se i figli di Gad e i figli di Ruben passeranno con voi il Giordano tutti armati per combattere davanti al Signore e se il paese sarà sottomesso davanti a voi, darete loro in proprietà il paese di Gàlaad.</p>
<p class="C32 V30">Ma se non passano armati con voi, avranno la loro proprietà in mezzo a voi nel paese di Canaan».</p>
<p class="C32 V31">I figli di Gad e i figli di Ruben risposero: «Faremo come il Signore ha ordinato ai tuoi servi.</p>
<p class="C32 V32">Passeremo in armi davanti al Signore nel paese di Canaan, ma il possesso della nostra eredità resti per noi di qua dal Giordano».</p>
<p class="C32 V33">Mosè dunque diede ai figli di Gad e ai figli di Ruben e a metà della tribù di Manàsse, figlio di Giuseppe, il regno di Sicon, re degli Amorrei, e il regno di Og, re di Basan: il paese con le sue città comprese entro i confini, le città del paese che si stendeva intorno.</p>
<p class="C32 V34">I figli di Gad ricostruirono Dibon, Atarot, Aroer,</p>
<p class="C32 V35">Aterot-Sofan, Iazer, Iogbea,</p>
<p class="C32 V36">Bet-Nimra e Bet-Aran, fortezze, e fecero ovili per i greggi.</p>
<p class="C32 V37">I figli di Ruben ricostruirono Chesbon, Eleale, Kiriataim,</p>
<p class="C32 V38">Nebo e Baal-Meon, i cui nomi furono mutati, e Sibma e diedero nomi alle città che avevano ricostruite.</p>
<p class="C32 V39">I figli di Machir, figlio di Manàsse, andarono nel paese di Gàlaad, lo presero e ne cacciarono gli Amorrei che vi abitavano.</p>
<p class="C32 V40">Mosè allora diede Gàlaad a Machir, figlio di Manàsse, che vi si stabilì.</p>
<p class="C32 V41">Anche Iair, figlio di Manàsse, andò e prese i loro villaggi e li chiamò villaggi di Iair.</p>
<p class="C32 V42">Nobach andò e prese Kenat con le dipendenze e la chiamò Nobach.</p>
<p class="C33 V1">Queste sono le tappe degli Israeliti che uscirono dal paese d'Egitto, ordinati secondo le loro schiere, sotto la guida di Mosè e di Aronne.</p>
<p class="C33 V2">Mosè scrisse i loro punti di partenza, tappa per tappa, per ordine del Signore; queste sono le loro tappe nell'ordine dei loro punti di partenza.</p>
<p class="C33 V3">Partirono da Ramses il primo mese, il quindici del primo mese. Il giorno dopo la pasqua, gli Israeliti uscirono a mano alzata, alla vista di tutti gli Egiziani,</p>
<p class="C33 V4">mentre gli Egiziani seppellivano quelli che il Signore aveva colpiti fra di loro, cioè tutti i primogeniti, quando il Signore aveva fatto giustizia anche dei loro dèi.</p>
<p class="C33 V5">Gli Israeliti partirono dunque da Ramses e si accamparono a Succot.</p>
<p class="C33 V6">Partirono da Succot e si accamparono a Etam che è sull'estremità del deserto.</p>
<p class="C33 V7">Partirono da Etam e piegarono verso Pi-Achirot, che è di fronte a Baal-Zefon, e si accamparono davanti a Migdol.</p>
<p class="C33 V8">Partirono da Pi-Achirot, attraversarono il mare in direzione del deserto, fecero tre giornate di marcia nel deserto di Etam e si accamparono a Mara.</p>
<p class="C33 V9">Partirono da Mara e giunsero ad Elim; ad Elim c'erano dodici sorgenti di acqua e settanta palme; qui si accamparono.</p>
<p class="C33 V10">Partirono da Elim e si accamparono presso il Mare Rosso.</p>
<p class="C33 V11">Partirono dal Mare Rosso e si accamparono nel deserto di Sin.</p>
<p class="C33 V12">Partirono dal deserto di Sin e si accamparono a Dofka.</p>
<p class="C33 V13">Partirono da Dofka e si accamparono ad Alus.</p>
<p class="C33 V14">Partirono da Alus e si accamparono a Refidim dove non c'era acqua da bere per il popolo.</p>
<p class="C33 V15">Partirono da Refidim e si accamparono nel deserto del Sinai.</p>
<p class="C33 V16">Partirono dal deserto del Sinai e si accamparono a Kibrot-Taava.</p>
<p class="C33 V17">Partirono da Kibrot-Taava e si accamparono a Cazerot.</p>
<p class="C33 V18">Partirono da Cazerot e si accamparono a Ritma.</p>
<p class="C33 V19">Partirono da Ritma e si accamparono a Rimmon-Perez.</p>
<p class="C33 V20">Partirono da Rimmon-Perez e si accamparono a Libna.</p>
<p class="C33 V21">Partirono da Libna e si accamparono a Rissa.</p>
<p class="C33 V22">Partirono da Rissa e si accamparono a Keelata.</p>
<p class="C33 V23">Partirono da Keelata e si accamparono al monte Sefer.</p>
<p class="C33 V24">Partirono dal monte Sefer e si accamparono ad Arada.</p>
<p class="C33 V25">Partirono da Arada e si accamparono a Makelot.</p>
<p class="C33 V26">Partirono da Makelot e si accamparono a Tacat.</p>
<p class="C33 V27">Partirono da Tacat e si accamparono a Terach.</p>
<p class="C33 V28">Partirono da Terach e si accamparono a Mitka.</p>
<p class="C33 V29">Partirono da Mitka e si accamparono ad Asmona.</p>
<p class="C33 V30">Partirono da Asmona e si accamparono a Moserot.</p>
<p class="C33 V31">Partirono da Moserot e si accamparono a Bene-Iaakan.</p>
<p class="C33 V32">Partirono da Bene-Iaakan e si accamparono a Or-Ghidgad.</p>
<p class="C33 V33">Partirono da Or-Ghidgad e si accamparono a Iotbata.</p>
<p class="C33 V34">Partirono da Iotbata e si accamparono ad Abrona.</p>
<p class="C33 V35">Partirono da Abrona e si accamparono a Ezion-Gheber.</p>
<p class="C33 V36">Partirono da Ezion-Gheber e si accamparono nel deserto di Sin, cioè a Kades.</p>
<p class="C33 V37">Poi partirono da Kades e si accamparono al monte Or all'estremità del paese di Edom.</p>
<p class="C33 V38">Il sacerdote Aronne salì sul monte Or per ordine del Signore e in quel luogo morì il quarantesimo anno dopo l'uscita degli Israeliti dal paese d'Egitto, il quinto mese, il primo giorno del mese.</p>
<p class="C33 V39">Aronne era in età di centoventitré anni quando morì sul monte Or.</p>
<p class="C33 V40">Il cananeo re di Arad, che abitava nel Negheb, nel paese di Canaan, venne a sapere che gli Israeliti arrivavano.</p>
<p class="C33 V41">Partirono dal monte Or e si accamparono a Salmona.</p>
<p class="C33 V42">Partirono da Salmona e si accamparono a Punon.</p>
<p class="C33 V43">Partirono da Punon e si accamparono a Obot.</p>
<p class="C33 V44">Partirono da Obot e si accamparono a Iie-Abarim sui confini di Moab.</p>
<p class="C33 V45">Partirono da Iie-Abarim e si accamparono a Dibon-Gad.</p>
<p class="C33 V46">Partirono da Dibon-Gad e si accamparono ad Almon-Diblataim.</p>
<p class="C33 V47">Partirono da Almon-Diblataim e si accamparono ai monti Abarim di fronte a Nebo.</p>
<p class="C33 V48">Partirono dai monti Abarim e si accamparono nelle steppe di Moab, presso il Giordano di Gerico.</p>
<p class="C33 V49">Si accamparono presso il Giordano, da Bet-Iesimot fino ad Abel-Sittim nelle steppe di Moab.</p>
<p class="C33 V50">Il Signore disse a Mosè nelle steppe di Moab presso il Giordano di Gerico:</p>
<p class="C33 V51">«Parla agli Israeliti e riferisci loro: Quando avrete passato il Giordano e sarete entrati nel paese di Canaan,</p>
<p class="C33 V52">caccerete dinanzi a voi tutti gli abitanti del paese, distruggerete tutte le loro immagini, distruggerete tutte le loro statue di metallo fuso e distruggerete tutte le loro alture.</p>
<p class="C33 V53">Prenderete possesso del paese e in esso vi stabilirete, perché io vi ho dato il paese in proprietà.</p>
<p class="C33 V54">Dividerete il paese a sorte secondo le vostre famiglie. A quelle che sono più numerose darete una porzione maggiore e a quelle che sono meno numerose darete una porzione minore. Ognuno avrà quello che gli sarà toccato in sorte; farete la divisione secondo le tribù dei vostri padri.</p>
<p class="C33 V55">Ma se non cacciate dinanzi a voi gli abitanti del paese, quelli di loro che vi avrete lasciati saranno per voi come spine negli occhi e pungoli nei fianchi e vi faranno tribolare nel paese che abiterete.</p>
<p class="C33 V56">Allora io tratterò voi come mi ero proposto di trattare loro».</p>
<p class="C34 V1">Il Signore disse a Mosè:</p>
<p class="C34 V2">«Da' questo ordine agli Israeliti e riferisci loro: Quando entrerete nel paese di Canaan, questa sarà la terra che vi toccherà in eredità: il paese di Canaan.</p>
<p class="C34 V3">Il vostro confine meridionale comincerà al deserto di Sin, vicino a Edom; così la vostra frontiera meridionale partirà dall'estremità del Mar Morto, a oriente;</p>
<p class="C34 V4">questa frontiera volgerà al sud della salita di Akrabbim, passerà per Sin e si estenderà a mezzogiorno di Kades-Barnea; poi continuerà verso Cazar-Addar e passerà per Asmon.</p>
<p class="C34 V5">Da Asmon la frontiera girerà fino al torrente d'Egitto e finirà al mare.</p>
<p class="C34 V6">La vostra frontiera a occidente sarà il Mar Mediterraneo: quella sarà la vostra frontiera occidentale.</p>
<p class="C34 V7">Questa sarà la vostra frontiera settentrionale: partendo dal Mar Mediterraneo, traccerete una linea fino al monte Or;</p>
<p class="C34 V8">dal monte Or, la traccerete in direzione di Amat e l'estremità della frontiera sarà a Zedad;</p>
<p class="C34 V9">la frontiera continuerà fino a Zifron e finirà a Cazar-Enan: questa sarà la vostra frontiera settentrionale.</p>
<p class="C34 V10">Traccerete la vostra frontiera orientale da Cazar-Enan a Sefam;</p>
<p class="C34 V11">la frontiera scenderà da Sefam verso Ribla, a oriente di Ain; poi la frontiera scenderà e si estenderà lungo il mare di Genèsaret, a oriente;</p>
<p class="C34 V12">poi la frontiera scenderà lungo il Giordano e finirà al Mar Morto. Questo sarà il vostro paese con le sue frontiere tutt'intorno».</p>
<p class="C34 V13">Mosè comunicò quest'ordine agli Israeliti e disse loro: «Questo è il paese che vi distribuirete a sorte e che il Signore ha ordinato di dare a nove tribù e mezza;</p>
<p class="C34 V14">poiché la tribù dei figli di Ruben, secondo i loro casati paterni, e la tribù dei figli di Gad, secondo i loro casati paterni, e metà della tribù di Manàsse hanno ricevuto la loro porzione.</p>
<p class="C34 V15">Queste due tribù e mezza hanno ricevuto la loro porzione oltre il Giordano di Gerico, dal lato orientale».</p>
<p class="C34 V16">Il Signore disse a Mosè:</p>
<p class="C34 V17">«Questi sono i nomi degli uomini che spartiranno il paese fra di voi: il sacerdote Eleazaro e Giosuè, figlio di Nun.</p>
<p class="C34 V18">Prenderete anche un capo di ogni tribù per fare la spartizione del paese.</p>
<p class="C34 V19">Ecco i nomi di questi uomini. Per la tribù di Giuda, Caleb figlio di Iefunne.</p>
<p class="C34 V20">Per la tribù dei figli di Simeone, Samuele figlio di Ammiud.</p>
<p class="C34 V21">Per la tribù di Beniamino, Elidad figlio di Chislon.</p>
<p class="C34 V22">Per la tribù dei figli di Dan, il capo Bukki figlio di Iogli.</p>
<p class="C34 V23">Per i figli di Giuseppe, per la tribù dei figli di Manàsse, il capo Anniel figlio di Efod;</p>
<p class="C34 V24">per la tribù dei figli di Efraim, il capo Kemuel figlio di Siptan.</p>
<p class="C34 V25">Per la tribù dei figli di Zàbulon, il capo Elisafan figlio di Parnach.</p>
<p class="C34 V26">Per la tribù dei figli di Issacar, il capo Paltiel figlio di Azzan.</p>
<p class="C34 V27">Per la tribù dei figli di Aser, il capo Achiud, figlio di Selomi.</p>
<p class="C34 V28">Per la tribù dei figli di Nèftali, il capo Pedael figlio di Ammiud».</p>
<p class="C34 V29">Questi sono coloro ai quali il Signore ordinò di spartire il possesso del paese di Canaan tra gli Israeliti.</p>
<p class="C35 V1">Il Signore disse ancora a Mosè nelle steppe di Moab presso il Giordano di Gerico:</p>
<p class="C35 V2">«Ordina agli Israeliti che dell'eredità che possiederanno riservino ai leviti città da abitare; darete anche ai leviti il contado che è intorno alla città.</p>
<p class="C35 V3">Essi avranno le città per abitarvi e il contado servirà per il loro bestiame, per i loro beni e per tutti i loro animali.</p>
<p class="C35 V4">Il contado delle città che darete ai leviti si estenderà per lo spazio di mille cubiti fuori dalle mura della città tutt'intorno.</p>
<p class="C35 V5">Misurerete dunque, fuori della città, duemila cubiti dal lato orientale, duemila cubiti dal lato meridionale, duemila cubiti dal lato occidentale e duemila cubiti dal lato settentrionale; la città sarà in mezzo. Tale sarà il contado di ciascuna delle loro città.</p>
<p class="C35 V6">Fra le città che darete ai leviti, sei saranno città di asilo, che voi designerete perché vi si rifugi l'omicida: a queste aggiungerete altre quarantadue città.</p>
<p class="C35 V7">Tutte le città che darete ai leviti saranno dunque quarantotto con il relativo contado.</p>
<p class="C35 V8">Di queste città che darete ai leviti, prendendole dalla proprietà degli Israeliti, ne prenderete di più da quelli che ne hanno di più e di meno da quelli che ne hanno di meno; ognuno ai leviti darà delle sue città in proporzione della eredità che gli sarà toccata».</p>
<p class="C35 V9">Il Signore disse a Mosè:</p>
<p class="C35 V10">«Parla agli Israeliti e riferisci loro: Quando avrete passato il Giordano e sarete entrati nel paese di Canaan,</p>
<p class="C35 V11">designerete città che siano per voi città di asilo, dove possa rifugiarsi l'omicida che avrà ucciso qualcuno involontariamente.</p>
<p class="C35 V12">Queste città vi serviranno di asilo contro il vendicatore del sangue, perché l'omicida non sia messo a morte prima di comparire in giudizio dinanzi alla comunità.</p>
<p class="C35 V13">Delle città che darete, sei saranno dunque per voi città di asilo.</p>
<p class="C35 V14">Darete tre città di qua dal Giordano e darete tre altre città nel paese di Canaan; saranno città di rifugio.</p>
<p class="C35 V15">Queste sei città serviranno di rifugio agli Israeliti, al forestiero e all'ospite che soggiornerà in mezzo a voi, perché vi si rifugi chiunque abbia ucciso qualcuno involontariamente.</p>
<p class="C35 V16">Ma se uno colpisce un altro con uno strumento di ferro e quegli muore, quel tale è omicida; l'omicida dovrà essere messo a morte.</p>
<p class="C35 V17">Se lo colpisce con una pietra che aveva in mano, atta a causare la morte, e il colpito muore, quel tale è un omicida; l'omicida dovrà essere messo a morte.</p>
<p class="C35 V18">O se lo colpisce con uno strumento di legno che aveva in mano, atto a causare la morte, e il colpito muore, quel tale è un omicida; l'omicida dovrà essere messo a morte.</p>
<p class="C35 V19">Sarà il vendicatore del sangue quegli che metterà a morte l'omicida; quando lo incontrerà, lo ucciderà.</p>
<p class="C35 V20">Se uno dà a un altro una spinta per odio o gli getta contro qualcosa con premeditazione, e quegli muore,</p>
<p class="C35 V21">o lo colpisce per inimicizia con la mano, e quegli muore, chi ha colpito dovrà essere messo a morte; egli è un omicida e il vendicatore del sangue ucciderà l'omicida quando lo incontrerà.</p>
<p class="C35 V22">Ma se gli dà una spinta per caso e non per inimicizia o gli getta contro qualcosa senza premeditazione</p>
<p class="C35 V23">o se, senza volerlo, gli fa cadere addosso una pietra che possa causare la morte e quegli ne muore, senza che l'altro gli fosse nemico o gli volesse fare del male,</p>
<p class="C35 V24">allora ecco le regole secondo le quali la comunità giudicherà fra colui che ha colpito e il vendicatore del sangue.</p>
<p class="C35 V25">La comunità libererà l'omicida dalle mani del vendicatore del sangue e lo farà tornare alla città di asilo dove era fuggito. Lì dovrà abitare fino alla morte del sommo sacerdote che fu unto con l'olio santo.</p>
<p class="C35 V26">Ma se l'omicida esce dai confini della città di asilo dove si era rifugiato</p>
<p class="C35 V27">e se il vendicatore del sangue trova l'omicida fuori dei confini della sua città di asilo e l'uccide, il vendicatore del sangue non sarà reo del sangue versato.</p>
<p class="C35 V28">Perché l'omicida deve stare nella sua città di asilo fino alla morte del sommo sacerdote; dopo la morte del sommo sacerdote, l'omicida potrà tornare nella terra di sua proprietà.</p>
<p class="C35 V29">Queste vi servano come norme di diritto, di generazione in generazione, in tutti i luoghi dove abiterete.</p>
<p class="C35 V30">Se uno uccide un altro, l'omicida sarà messo a morte in seguito a deposizione di testimoni, ma un unico testimone non basterà per condannare a morte una persona.</p>
<p class="C35 V31">Non accetterete prezzo di riscatto per la vita di un omicida, reo di morte, perché dovrà essere messo a morte.</p>
<p class="C35 V32">Non accetterete prezzo di riscatto che permetta all'omicida di fuggire dalla sua città di rifugio e di tornare ad abitare nel suo paese fino alla morte del sacerdote.</p>
<p class="C35 V33">Non contaminerete il paese dove sarete, perché il sangue contamina il paese; non si potrà fare per il paese alcuna espiazione del sangue che vi sarà stato sparso, se non mediante il sangue di chi l'avrà sparso.</p>
<p class="C35 V34">Non contaminerete dunque il paese che andate ad abitare e in mezzo al quale io dimorerò; perché io sono il Signore che dimoro in mezzo agli Israeliti».</p>
<p class="C36 V1">I capifamiglia dei figli di Gàlaad, figlio di Machir, figlio di Manàsse, tra le famiglie dei figli di Giuseppe, si fecero avanti a parlare in presenza di Mosè e dei principi capifamiglia degli Israeliti</p>
<p class="C36 V2">e dissero: «Il Signore ha ordinato al mio signore di dare il paese in eredità agli Israeliti in base alla sorte; il mio signore ha anche ricevuto l'ordine da Dio di dare l'eredità di Zelofcad, nostro fratello, alle figlie di lui.</p>
<p class="C36 V3">Se queste si maritano a qualche figlio delle altre tribù degli Israeliti, la loro eredità sarà detratta dalla eredità dei nostri padri e aggiunta all'eredità della tribù nella quale esse saranno entrate; così sarà detratta dall'eredità che ci è toccata in sorte.</p>
<p class="C36 V4">Quando verrà il giubileo per gli Israeliti, la loro eredità sarà aggiunta a quella della tribù nella quale saranno entrate e l'eredità loro sarà detratta dalla eredità della tribù dei nostri padri».</p>
<p class="C36 V5">Allora Mosè comunicò agli Israeliti quest'ordine ricevuto dal Signore: «La tribù dei figli di Giuseppe dice bene.</p>
<p class="C36 V6">Questo il Signore ha ordinato riguardo alle figlie di Zelofcad: si mariteranno a chi vorranno, purché si maritino in una famiglia della tribù dei loro padri.</p>
<p class="C36 V7">Nessuna eredità tra gli Israeliti potrà passare da una tribù all'altra, ma ciascuno degli Israeliti si terrà vincolato all'eredità della tribù dei suoi padri.</p>
<p class="C36 V8">Ogni fanciulla che possiede una eredità in una tribù degli Israeliti, si mariterà ad uno che appartenga ad una famiglia della tribù di suo padre, perché ognuno degli Israeliti rimanga nel possesso dell'eredità dei suoi padri</p>
<p class="C36 V9">e nessuna eredità passi da una tribù all'altra; ognuna delle tribù degli Israeliti si terrà vincolata alla propria eredità».</p>
<p class="C36 V10">Le figlie di Zelofcad fecero secondo l'ordine che il Signore aveva dato a Mosè.</p>
<p class="C36 V11">Macla, Tirza, Ogla, Milca e Noa, le figlie di Zelofcad, sposarono i figli dei loro zii paterni;</p>
<p class="C36 V12">si maritarono nelle famiglie dei figli di Manàsse, figlio di Giuseppe, e la loro eredità rimase nella tribù della famiglia del padre loro.</p>
<p class="C36 V13">Questi sono i comandi e le leggi che il Signore diede agli Israeliti per mezzo di Mosè, nelle steppe di Moab, presso il Giordano di Gerico.</p>
</div>
</div>
<div class="edizione DIODATI">
<div class="libro Nm">
<p class="CCAPITOLO VVERSO">TESTO</p>
<p class="C1 V1">L'Eterno parlò ancora a Mosè nel deserto del Sinai, nella tenda di convegno, il primo giorno del secondo mese, nel secondo anno dalla loro uscita dal paese d'Egitto, e disse:</p>
<p class="C1 V2">«Fate il censimento di tutta l'assemblea dei figli d'Israele in base alle loro famiglie e alle case dei loro padri, enumerando uno ad uno i nomi di ogni maschio.</p>
<p class="C1 V3">Dall'età di vent'anni in su, tutti coloro che in Israele possono andare in guerra; tu ed Aaronne ne farete il censimento, schiera per schiera.</p>
<p class="C1 V4">E con voi sarà un uomo per ogni tribù, uno che sia capo della casa di suo padre.</p>
<p class="C1 V5">Questi sono i nomi degli uomini che staranno con voi. Di Ruben, Elitsur, figlio di Scedeur;</p>
<p class="C1 V6">di Simeone, Scelumiel, figlio di Tsurishaddai;</p>
<p class="C1 V7">di Giuda, Nahshon, figlio di Amminadab;</p>
<p class="C1 V8">di Issacar, Nethaneel, figlio di Tsuar;</p>
<p class="C1 V9">di Zabulon, Eliab, figlio di Helon;</p>
<p class="C1 V10">dei figli di Giuseppe, per Efraim, Elishama, figlio di Ammihud; per Manasse, Gamaliel, figlio di Pedahtsur;</p>
<p class="C1 V11">di Beniamino, Abidan, figlio di Ghideoni;</p>
<p class="C1 V12">di Dan, Ahiezer, figlio di Ammishaddai;</p>
<p class="C1 V13">di Ascer, Paghiel, figlio di Okran;</p>
<p class="C1 V14">di Gad, Eliasaf, figlio di Deuel;</p>
<p class="C1 V15">di Neftali, Ahira, figlio di Enan».</p>
<p class="C1 V16">Questi sono coloro che furono scelti dall'assemblea, i principi delle tribù dei loro padri, i capi delle divisioni d'Israele</p>
<p class="C1 V17">Mosè ed Aaronne presero dunque questi uomini che erano stati designati per nome,</p>
<p class="C1 V18">e convocarono tutta l'assemblea, il primo giorno del secondo mese; essi indicarono il loro lignaggio, in base alle loro famiglie e alle case dei loro padri, contando il numero delle persone dai vent'anni in su, uno per uno.</p>
<p class="C1 V19">Come l'Eterno aveva ordinato a Mosè, egli ne fece il censimento nel deserto del Sinai.</p>
<p class="C1 V20">Dei figli di Ruben, primogenito d'Israele, i loro discendenti in base alle loro famiglie e alle case dei loro padri, contando i nomi di tutti i maschi, uno per uno, dall'età di vent'anni in su, tutti quelli che erano abili ad andare in guerra:</p>
<p class="C1 V21">quelli recensiti della tribù di Ruben furono quarantaseimilacinquecento.</p>
<p class="C1 V22">Dei figli di Simeone, i loro discendenti in base alle loro famiglie alle case dei loro padri, quelli recensiti contando i nomi di tutti i maschi, uno per uno dall'età di vent'anni in su, tutti quei che erano abili ad andare in guerra:</p>
<p class="C1 V23">quelli recensiti della tribù di Simeone furono cinquanta novemila trecento.</p>
<p class="C1 V24">Dei figli di Gad, i loro discendenti in base alle loro famiglie e alle case dei loro padri, contando i nomi dall'età di vent'anni in su, tutti quelli che erano abili ad andare in guerra:</p>
<p class="C1 V25">quelli recensiti della tribù di Gad furono quarantacinquemila seicento cinquanta.</p>
<p class="C1 V26">Dei figli di Giuda, i loro discendenti in base alle loro famiglie e alle case dei loro padri, contando i nomi dall'età di vent'anni in su, tutti quelli che erano abili ad andare in guerra:</p>
<p class="C1 V27">quelli recensiti della tribù di Giuda furono settanta quattromila seicento.</p>
<p class="C1 V28">Dei figli di Issacar, i loro discendenti in base alle loro famiglie e alle case dei loro padri, contando i nomi dall'età di vent'anni in su, tutti quelli che erano abili ad andare in guerra:</p>
<p class="C1 V29">quelli recensiti della tribù di Issacar furono cinquanta quattromila quattrocento.</p>
<p class="C1 V30">Dei figli di Zabulon, i loro discendenti in base alle loro famiglie e alle case dei loro padri, contando i nomi dall'età di vent'anni in su, tutti quelli che erano abili ad andare in guerra:</p>
<p class="C1 V31">quelli recensiti della tribù di Zabulon furono cinquanta settemila quattrocento.</p>
<p class="C1 V32">Tra i figli di Giuseppe: dei figli di Efraim, i loro discendenti in base alle loro famiglie e alle case dei loro padri, contando i nomi dall'età di vent'anni in su, tutti quelli ce erano abili ad andare in guerra:</p>
<p class="C1 V33">quelli recensiti della tribù di Efraim furono quarantamila cinquecento.</p>
<p class="C1 V34">Dei figli di Manasse, i loro discendenti in base alle loro famiglie e alle case dei loro padri, contando i nomi dall'età di vent'anni in su, tutti quelli che erano abili ad andare in guerra:</p>
<p class="C1 V35">quelli recensiti della tribù di Manasse furono trentaduemila duecento.</p>
<p class="C1 V36">Dei figli di Beniamino, i loro discendenti in base alle loro famiglie e alle case dei loro padri, contando i nomi dall'età di vent'anni in su, tutti quelli che erano abili ad andare in guerra:</p>
<p class="C1 V37">quelli recensiti della tribù di Beniamino furono trentacinquemila quattrocento.</p>
<p class="C1 V38">Dei figli di Dan, i loro discendenti in base alle loro famiglie e alle case dei loro padri, contando i nomi dall'età di vent'anni in su, tutti quelli che erano abili ad andare in guerra:</p>
<p class="C1 V39">quelli recensiti della tribù di Dan furono sessantaduemila settecento.</p>
<p class="C1 V40">Dei figli di Ascer, i loro discendenti in base alle loro famiglie e alle case dei loro padri, contando i nomi dall'età di vent'anni in su, tutti quelli che erano abili ad andare in guerra:</p>
<p class="C1 V41">quelli recensiti della tribù di Ascer furono quarantunomila cinquecento.</p>
<p class="C1 V42">Dei figli di Neftali, i loro discendenti in base alle loro famiglie e alle case dei loro padri, contando i nomi dall'età di vent'anni in su, tutti quelli che erano abili ad andare in guerra:</p>
<p class="C1 V43">quelli recensiti della tribù di Neftali furono cinquantatremila quattrocento.</p>
<p class="C1 V44">Questi furono quelli recensiti da Mosè ed Aaronne, assieme ai dodici uomini, principi d'Israele, ognuno di essi rappresentante della casa di suo padre.</p>
<p class="C1 V45">Così tutti i figli d'Israele che furono recensiti in base alle case dei loro padri, dall'età di vent'anni in su, cioè tutti gli uomini che in Israele erano abili ad andare in guerra,</p>
<p class="C1 V46">tutti quelli recensiti furono seicentotremila cinquecento cinquanta.</p>
<p class="C1 V47">Ma i Leviti non furono recensiti assieme agli altri, secondo la tribù dei loro padri,</p>
<p class="C1 V48">poiché l'Eterno aveva parlato a Mosè, dicendo:</p>
<p class="C1 V49">«Soltanto della tribù di Levi non farai il censimento e non calcolerai il loro numero tra i figli d'Israele;</p>
<p class="C1 V50">ma affida ai Leviti la cura del tabernacolo della testimonianza, di tutti i suoi utensili e di tutto ciò che gli appartiene. Essi porteranno il tabernacolo e tutti i suoi utensili, ne faranno il servizio e si accamperanno intorno al tabernacolo.</p>
<p class="C1 V51">Quando il tabernacolo deve spostarsi, i Leviti lo smonteranno; quando il tabernacolo deve fermarsi, i Leviti lo erigeranno; e l'estraneo che si avvicinerà sarà messo a morte.</p>
<p class="C1 V52">I figli d'Israele pianteranno le loro tende ognuno nel suo campo, ognuno vicino alla sua bandiera, secondo le loro schiere.</p>
<p class="C1 V53">Ma i Leviti pianteranno le loro tende attorno al tabernacolo della testimonianza, affinché la mia ira non cada sull'assemblea dei figli d'Israele; così i Leviti si prenderanno cura del tabernacolo della testimonianza.</p>
<p class="C1 V54">I figli d'Israele si conformarono a tutto ciò che l'Eterno aveva ordinato a Mosè, e così fecero.</p>
<p class="C2 V1">L'Eterno parlò ancora a Mosè e ad Aaronne, dicendo:</p>
<p class="C2 V2">«I figli d'Israele si accamperanno ciascuno vicino alla sua bandiera sotto le insegne della casa dei loro padri; si accamperanno tutt'intorno alla tenda di convegno, ma ad una certa distanza.</p>
<p class="C2 V3">Sul lato est, verso il sol levante, si accamperà la bandiera del campo di Giuda secondo le loro schiere; e il principe dei figli di Giuda è Nahshon, figlio di Amminadab;</p>
<p class="C2 V4">quelli recensiti della sua divisione erano settantaquattromila seicento.</p>
<p class="C2 V5">Accanto a lui si accamperà la tribú di Issacar; il principe dei figli di Issacar è Nethaneel, figlio di Tsuar;</p>
<p class="C2 V6">quelli recensiti della sua divisione erano cinquantaquattromila quattrocento.</p>
<p class="C2 V7">Poi verrà la tribù di Zabulon; il principe dei figli di Zabulon è Eliab, figlio di Helon;</p>
<p class="C2 V8">quelli recensiti della sua divisione erano cinquantasettemilaquattrocento.</p>
<p class="C2 V9">Tutti quelli recensiti del campo di Giuda, secondo le loro divisioni, erano centottantaseimilaquattrocento. Essi si metteranno in marcia per primi.</p>
<p class="C2 V10">Sul lato sud starà la bandiera del campo di Ruben secondo le sue schiere; e il principe dei figli di Ruben è Elitsur, figlio di Scedeur;</p>
<p class="C2 V11">quelli recensiti della sua divisione erano quarantaseimilacinquecento.</p>
<p class="C2 V12">Accanto a lui si accamperà la tribù di Simeone; e il principe dei figli di Simeone è Scelumiel, figlio di Tsurishaddai;</p>
<p class="C2 V13">quelli recensiti della sua divisione erano cinquantanovemilatrecento.</p>
<p class="C2 V14">Poi verrà la tribù di Gad; il principe dei figli di Gad è Eliasaf, figlio di Reuel,</p>
<p class="C2 V15">quelli recensiti della sua divisione erano quarantacinquemila seicentocinquanta.</p>
<p class="C2 V16">Tutti quelli recensiti del campo di Ruben, secondo le loro divisioni, erano centocinquantunomila quattrocentocinquanta. Essi si metteranno in marcia per secondi.</p>
<p class="C2 V17">Poi si metterà in marcia la tenda di convegno col campo dei Leviti in mezzo agli altri campi. Si metteranno in marcia nello stesso ordine con cui erano accampati, ciascuno al suo posto, accanto alla sua bandiera.</p>
<p class="C2 V18">Sul lato ovest starà la bandiera del campo di Efraim secondo le sue schiere; il principe dei figli di Efraim è Elishama, figlio di Ammihud;</p>
<p class="C2 V19">quelli recensiti della sua divisione erano quarantamilacinquecento.</p>
<p class="C2 V20">Accanto a lui si accamperà la tribú di Manasse; il principe dei figli di Manasse è Gamaliel, figlio di Pedahtsur;</p>
<p class="C2 V21">quelli recensiti della sua divisione erano trentaduemiladuecento.</p>
<p class="C2 V22">Poi verrà la tribù di Beniamino; il principe dei figli di Beniamino è Abidan, figlio di Ghideoni;</p>
<p class="C2 V23">quelli recensiti della sua divisione erano trentacinquemilaquattrocento.</p>
<p class="C2 V24">Tutti quelli recensiti del campo di Efraim, secondo le loro divisioni, erano centottomilacento. Essi si metteranno in marcia per terzi.</p>
<p class="C2 V25">Sul lato nord starà la bandiera del campo di Dan secondo le sue schiere; il principe dei figli di Dan è Ahiezer, figlio di Ammishaddai;</p>
<p class="C2 V26">quelli recensiti della sua divisione erano sessantaduemilasettecento.</p>
<p class="C2 V27">Accanto a lui si accamperà la tribù di Ascer; il principe dei figli di Ascer è Paghiel, figlio di Okran;</p>
<p class="C2 V28">quelli recensiti della sua divisione erano quarantunomilacinquecento.</p>
<p class="C2 V29">Poi verrà la tribù di Neftali; il principe dei figli di Neftali Ahira, figlio di Enan;</p>
<p class="C2 V30">quelli recensiti della sua divisione erano cinquantatremilaquattrocento.</p>
<p class="C2 V31">Tutti quelli recensiti della divisione Dan, erano centocinquantasettemila seicento. Essi si metteranno in marcia per ultimi, accanto alle loro bandiere.</p>
<p class="C2 V32">Questi sono i figli d'Israele che furono recensiti in base alle case dei loro padri. Tutti quelli recensiti dei vari campi secondo le loro divisioni furono seicentotremila cinquecento cinquanta.</p>
<p class="C2 V33">Ma i Leviti non furono recensiti tra i figli d'Israele, perché così l'Eterno aveva ordinato a Mosè.</p>
<p class="C2 V34">I figli d'Israele si conformarono a tutto ciò che l'Eterno aveva ordinato a Mosè: così si accampavano accanto alle loro bandiere e così si mettevano in marcia, ciascuno secondo la sua famiglia e secondo la casa dei suoi padri.</p>
<p class="C3 V1">Or questi sono i discendenti di Aaronne e di Mosè al tempo in cui l'Eterno parlò a Mosè sul monte Sinai.</p>
<p class="C3 V2">Questi sono i nomi dei figli di Aaronne: Nadab, il primogenito, Abihu, Eleazar e Ithamar.</p>
<p class="C3 V3">Questi sono i nomi dei figli di Aaronne, unti sacerdoti, che egli consacrò per servire come sacerdoti.</p>
<p class="C3 V4">Nadab e Abihu morirono davanti all'Eterno, quando offrirono fuoco illecito davanti all'Eterno nel deserto del Sinai; essi non avevano figli. Così Eleazar e Ithamar servirono come sacerdoti alla presenza di Aaronne, loro padre.</p>
<p class="C3 V5">Poi l'Eterno parlò a Mosè, dicendo:</p>
<p class="C3 V6">«Fa' avvicinare la tribù dei Leviti e presentala davanti al sacerdote Aaronne, perché stia al suo servizio.</p>
<p class="C3 V7">Essi eseguiranno tutte le sue istruzioni e svolgeranno le mansioni relative a tutta l'assemblea davanti alla tenda di convegno, facendo il servizio del tabernacolo.</p>
<p class="C3 V8">Avranno cura di tutti gli utensili della tenda di convegno e adempiranno alle obbligazioni dei figli d'Israele, facendo il servizio del tabernacolo.</p>
<p class="C3 V9">Tu darai i Leviti ad Aaronne e ai suoi figli; essi gli sono interamente dati dal mezzo dei figli d'Israele.</p>
<p class="C3 V10">Tu stabilirai Aaronne e i suoi figli, perché esercitino le mansioni del loro sacerdozio; ma ogni altro estraneo che si avvicina sarà messo a morte».</p>
<p class="C3 V11">L'Eterno parlò ancora a Mosè, dicendo:</p>
<p class="C3 V12">Ecco, io ho preso i Leviti dal mezzo dei figli d'Israele al posto di ogni primogenito che apre il grembo materno tra i figli d'Israele; perciò i Leviti saranno miei,</p>
<p class="C3 V13">poiché ogni primogenito è mio; nel, giorno in cui colpii tutti i primogeniti: nel paese d'Egitto, io consacrai a me stesso tutti i primogeniti in Israele, tanto degli uomini quanto degli animali; essi saranno miei. Io sono l'Eterno».</p>
<p class="C3 V14">Poi l'Eterno parlò a Mosè nel deserto del Sinai, dicendo:</p>
<p class="C3 V15">«Fa' il censimento dei figli di Levi in base alle case dei loro padri e alle loro famiglie; farai il censimento di tutti i maschi dall'età di un mese in su».</p>
<p class="C3 V16">Così Mosè ne fece il censimento secondo l'ordine dell'Eterno, come gli era stato comandato.</p>
<p class="C3 V17">Questi sono i figli di Levi, secondo i loro nomi: Ghershon, Kehath e Merari.</p>
<p class="C3 V18">Questi sono i nomi dei figli di Ghershon, secondo le loro famiglie: Libni e Scimei;</p>
<p class="C3 V19">i figli di Kehath, secondo le loro famiglie: Amram, Itsehar, Hebron e Uzziel;</p>
<p class="C3 V20">i figli di Merari secondo le loro famiglie: Mahli e Musci. Queste sono le famiglie dei Leviti, in base alle case dei loro padri.</p>
<p class="C3 V21">Da Ghershon discendono la famiglia dei Libniti e la famiglia degli Scimeiti; queste sono le famiglie dei Ghershoniti.</p>
<p class="C3 V22">Quelli che furono recensiti, contando tutti i maschi dall'età di un mese in su, furono settemilacinquecento.</p>
<p class="C3 V23">Le famiglie dei Ghershoniti dovevano accamparsi dietro il tabernacolo, verso ovest.</p>
<p class="C3 V24">Il capo della casa dei padri dei Ghershoniti era Eliasaf, figlio di Lael.</p>
<p class="C3 V25">Le mansioni dei figli di Ghershon nella tenda di convegno riguardavano il tabernacolo, la tenda con la sua copertura, la cortina all'ingresso della tenda di convegno,</p>
<p class="C3 V26">i tendaggi del cortile la cortina all'ingresso del cortile intorno al tabernacolo e all'altare e le sue corde per tutto il servizio che li riguardava.</p>
<p class="C3 V27">Da Kehath discendono la famiglia degli Amramiti, la famiglia degli Itsehariti, la famiglia degli Hebroniti e la famiglia degli Uzzieliti; queste sono le famiglie dei Kehathiti.</p>
<p class="C3 V28">Contando tutti i maschi dall'età di un mese in su, c'erano ottomilaseicento che si prendevano cura del santuario.</p>
<p class="C3 V29">Le famiglie dei figli di Kehath dovevano accamparsi sul lato sud del tabernacolo.</p>
<p class="C3 V30">Il capo della casa dei padri dei Kehathiti era Elitsafan, figlio di Uzziel.</p>
<p class="C3 V31">Le loro mansioni riguardavano l'arca, la tavola, il candelabro gli altari e gli utensili del santuario con i quali essi facevano il servizio, il velo e tutto il lavoro che ha a che fare con queste cose.</p>
<p class="C3 V32">Il principe dei principi dei Leviti era Eleazar, figlio del sacerdote Aaronne; egli aveva la sorveglianza di quelli che si prendevano cura del santuario.</p>
<p class="C3 V33">Da Merari discendono la famiglia dei Mahliti e la famiglia dei Musciti; queste sono le famiglie di Merari.</p>
<p class="C3 V34">Quelli che furono recensiti, contando tutti i maschi dall'età di un mese in su, furono seimiladuecento.</p>
<p class="C3 V35">Il principe della casa dei padri delle famiglie di Merari era Tsuriel, figlio di Abihail. Essi dovevano accamparsi dal lato nord del tabernacolo.</p>
<p class="C3 V36">Le mansioni assegnate ai figli di Merari riguardavano le tavole del tabernacolo, le sue traverse, le sue colonne e le loro basi, tutti i suoi utensili e tutto il lavoro che ha a che fare con queste cose,</p>
<p class="C3 V37">le colonne del cortile tutt'intorno, le loro basi, i loro piuoli e le loro corde.</p>
<p class="C3 V38">Davanti al tabernacolo, sul lato est, di fronte alla tenda di convegno, verso il sol levante, dovevano accamparsi Mosè Aaronne e i suoi figli; essi avevano la cura del santuario assolvendo le obbligazioni dei figli d'Israele; ma ogni altro estraneo che si fosse avvicinato sarebbe stato messo a morte.</p>
<p class="C3 V39">Tutti i Leviti recensiti di cui Mosè ed Aaronne fecero il censimento in base alle loro famiglie per ordine dell'Eterno, tutti i maschi dall'età di un mese in su furono ventiduemila.</p>
<p class="C3 V40">Poi l'Eterno disse a Mosè: «Fa' il censimento di tutti i primogeniti maschi tra i figli d'Israele dall'età di un mese in su e fa' il conto dei loro nomi.</p>
<p class="C3 V41">Prenderai i Leviti per me, io sono l'Eterno, al posto di tutti i primogeniti tra i figli d'Israele, e il bestiame dei Leviti al posto dei primogeniti tra il bestiame dei figli d'Israele».</p>
<p class="C3 V42">Così Mosè fece il censimento di tutti i primogeniti tra i figli d'Israele, come l'Eterno gli aveva ordinato.</p>
<p class="C3 V43">Tutti i primogeniti maschi di cui si fece il censimento, contando i nomi dall'età di un mese in su, furono ventiduemila duecentosettantatre.</p>
<p class="C3 V44">Poi l'Eterno parlò a Mosè dicendo:</p>
<p class="C3 V45">«Prendi i Leviti al posto di tutti i primogeniti dei figli d'Israele, e il bestiame dei Leviti al posto del loro bestiame; i Leviti saranno miei. Io sono l'Eterno.</p>
<p class="C3 V46">Per il riscatto dei duecentosettantatre primogeniti dei figli d'Israele che oltrepassano il numero dei Leviti.</p>
<p class="C3 V47">prenderai cinque sicli a testa; li prenderai secondo il siclo del santuario, il siclo è di venti ghere.</p>
<p class="C3 V48">Darai il denaro ad Aaronne e ai suoi figli per il riscatto di quelli che oltrepassano il loro numero».</p>
<p class="C3 V49">Così Mosè prese il denaro del riscatto da quei che oltrepassavano il numero dei primogeniti riscattati dai Leviti;</p>
<p class="C3 V50">prese il denaro dei primogeniti dei figli d'Israele: milletrecentosessantacinque sicli, secondo il siclo del santuario.</p>
<p class="C3 V51">Poi Mosè diede il denaro di quelli riscattati ad Aaronne e ai suoi figli, secondo l'ordine dell'Eterno, come l'Eterno aveva ordinato a Mosè.</p>
<p class="C4 V1">L'Eterno parlò ancora a Mosè e ad Aaronne, dicendo:</p>
<p class="C4 V2">«Fate il conto dei figli di Kehath, tra i figli di Levi, in base alle loro famiglie e alle case dei loro padri,</p>
<p class="C4 V3">dall'età di trent'anni in su fino all'età di cinquant'anni, di tutti quelli che entrano in servizio per lavorare nella tenda di convegno.</p>
<p class="C4 V4">Questo è il servizio dei figli di Kehath nella tenda di convegno che riguarda le cose santissime.</p>
<p class="C4 V5">Quando si deve spostare l'accampamento, Aaronne e i suoi figli verranno a smontare il velo di separazione e copriranno con esso l'arca della testimonianza;</p>
<p class="C4 V6">poi metteranno su di essa una coperta di pelli di tasso, vi stenderanno sopra un panno tutto violaceo e vi inseriranno le sue stanghe.</p>
<p class="C4 V7">Stenderanno un panno violaceo sulla tavola dei pani della presentazione e vi metteranno su i piatti, le coppe, le bacinelle e i calici per le libazioni; su di essa ci sarà anche il pane perpetuo.</p>
<p class="C4 V8">Su queste cose stenderanno un panno scarlatto e sopra questo una coperta di pelli di tasso, e vi inseriranno le sue stanghe.</p>
<p class="C4 V9">Poi prenderanno un panno violaceo, col quale copriranno il candelabro della luce, le sue lampade, le sue forbici, i suoi smoccolatoi e tutti i suoi vasi dell'olio destinati al suo servizio;</p>
<p class="C4 V10">metteranno quindi il candelabro con tutti i suoi utensili in una coperta di pelli di tasso e lo poseranno su una portantina.</p>
<p class="C4 V11">Stenderanno sull'altare d'oro un panno violaceo e sopra questo una coperta di pelli di tasso e vi inseriranno le sue stanghe.</p>
<p class="C4 V12">Poi prenderanno tutti gli utensili del servizio che si usano nel santuario, li metteranno in un panno violaceo, li avvolgeranno in una coperta di pelli di tasso e li poseranno su una portantina.</p>
<p class="C4 V13">Toglieranno quindi le ceneri dall'altare e stenderanno su di esso un panno scarlatto;</p>
<p class="C4 V14">su di esso metteranno tutti gli utensili che si usano nel suo servizio, i bracieri, i forchettoni, le palette, le bacinelle, tutti gli utensili dell'altare; stenderanno su di esso una coperta di pelli di tasso vi inseriranno le sue stanghe.</p>
<p class="C4 V15">Dopo che Aaronne e i suoi figli avranno terminato di coprire il santuario e tutti gli arredi del santuario, quando l'accampamento è pronto a mettersi in moto, i figli di Kehath verranno per trasportare; ma non toccheranno le cose sante, perché non abbiano a morire. Queste sono le cose che i figli di Kehath nella tenda di convegno devono trasportare.</p>
<p class="C4 V16">Eleazar, figlio del sacerdote Aaronne, avrà l'incarico dell'olio per il candelabro, dell'incenso aromatico, dell'offerta perpetua di cibo e dell'olio dell'unzione; egli avrà l'incarico di tutto il tabernacolo e di tutto ciò che contiene, del santuario e dei suoi arredi».</p>
<p class="C4 V17">Poi l'Eterno parlò a Mosè e ad Aaronne, dicendo:</p>
<p class="C4 V18">«Badate che il clan delle famiglie dei Kehathiti non venga sterminato di mezzo ai Leviti;</p>
<p class="C4 V19">ma fate questo per loro, affinché vivano e non muoiano quando si avvicinano alle cose santissime: Aaronne e i suoi figli entreranno e assegneranno a ciascuno di loro il proprio servizio e il proprio incarico.</p>
<p class="C4 V20">Ma essi non entreranno a guardare mentre le cose sante vengono coperte, perché non abbiano a morire».</p>
<p class="C4 V21">L'Eterno parlò ancora a Mosè, dicendo:</p>
<p class="C4 V22">Fa' il conto anche dei figli di Ghershon, in base alle case dei loro padri e alle loro famiglie.</p>
<p class="C4 V23">Farai il censimento dall'età di trent'anni in su fino all'età di cinquant'anni di tutti quei che entrano a prestare servizio, per lavorare nella tenda di convegno.</p>
<p class="C4 V24">Questo è il compito delle famiglie dei Ghershoniti, il servizio che devono fare e le cose che devono portare:</p>
<p class="C4 V25">porteranno i teli de tabernacolo e la tenda di convegno, la sua copertura, la copertura di pelli di tasso che è sopra e la cortina all'ingresso della tenda di convegno,</p>
<p class="C4 V26">i tendaggi del cortile con la cortina per l'ingresso del cortile, i tendaggi che stanno intorno al tabernacolo e all'altare, le loro corde e tutti gli utensili destinati al loro servizio; tutto ciò che è necessario fare con queste cose, lo faranno.</p>
<p class="C4 V27">Tutto il servizio dei figli dei Ghershoniti, tutto ciò che devono portare e tutto ciò che devono fare, sarà fatto agli ordini di Aaronne e dei suoi figli; voi affiderete ad essi come loro responsabilità tutto ciò che devono portare.</p>
<p class="C4 V28">Questo è il servizio delle famiglie dei Ghershoniti nella tenda di convegno; e i loro compiti saranno eseguiti agli ordini di Ithamar, figlio del sacerdote Aaronne.</p>
<p class="C4 V29">Farai il censimento dei figli di Merari in base alle loro famiglie e alle case dei loro padri;</p>
<p class="C4 V30">farai il censimento dall'età di trent'anni in su fino all'età di cinquant'anni di tutti quelli che entrano a prestare servizio nella tenda di convegno.</p>
<p class="C4 V31">Questo è ciò che è affidato alla loro responsabilità da portare, in conformità a tutto il loro servizio nella tenda di convegno: le assi del tabernacolo, le sue traverse, le sue colonne, le sue basi,</p>
<p class="C4 V32">le colonne che sono intorno al cortile, le loro basi, i loro piuoli, le loro corde, con tutti i loro utensili e tutto il servizio che queste cose comportano; e assegnerete a ciascuno personalmente gli oggetti che deve portare.</p>
<p class="C4 V33">Questo è il servizio delle famiglie dei figli di Merari, in conformità ai loro compiti nella tenda di convegno, sotto gli ordini di Ithamar, figlio del sacerdote Aaronne».</p>
<p class="C4 V34">Mosè, Aaronne e i capi dell'assemblea fecero dunque il censimento dei figli dei Kehathiti in base alle loro famiglie e alle case dei loro padri,</p>
<p class="C4 V35">di tutti quelli che dall'età di trent'anni in su fino all'età di cinquant'anni entravano a prestare servizio per lavorare nella tenda di convegno.</p>
<p class="C4 V36">Quelli recensiti secondo le loro famiglie furono duemilasettecentocinquanta.</p>
<p class="C4 V37">Questi sono quelli recensiti delle famiglie dei Kehathiti, tutti quelli che prestavano servizio nella tenda di convegno; Mosè ed Aaronne ne fecero il censimento secondo l'ordine che l'Eterno aveva dato per mezzo di Mosè.</p>
<p class="C4 V38">Quelli recensiti dei figli di Ghershon in base alle loro famiglie e alle case dei loro padri,</p>
<p class="C4 V39">dall'età di trent'anni in su fino all'età di cinquant'anni, tutti quelli che entravano a prestare servizio per lavorare nella tenda di convegno;</p>
<p class="C4 V40">quelli recensiti in base alle loro famiglie e alle case dei loro padri, furono duemilaseicentotrenta.</p>
<p class="C4 V41">Questi sono quelli recensiti delle famiglie di Ghershon, tutti quelli che prestavano servizio nella tenda di convegno; Mosè ed Aaronne ne fecero il censimento secondo l'ordine dell'Eterno.</p>
<p class="C4 V42">Quelli recensiti delle famiglie dei figli di Merari in base alle loro famiglie e alle case dei loro padri,</p>
<p class="C4 V43">dall'età di trent'anni in su fino all'età di cinquant'anni, tutti quelli che entravano a prestare servizio per lavorare nella tenda di convegno;</p>
<p class="C4 V44">quelli tra loro recensiti secondo le loro famiglie furono tremiladuecento.</p>
<p class="C4 V45">Questi sono quelli recensiti delle famiglie dei figli di Merari; essi furono recensiti da Mosè ed Aaronne, secondo l'ordine dell'Eterno per mezzo di Mosè.</p>
<p class="C4 V46">Tutti quelli recensiti dei Leviti, che Mosè, Aaronne e i principi d'Israele recensirono, in base alle loro famiglie e alle case dei loro padri,</p>
<p class="C4 V47">dall'età di trent'anni in su fino all'età di cinquant'anni, tutti quelli che entravano per fare un lavoro di servizio e per fare il servizio di portare pesi nella tenda di convegno;</p>
<p class="C4 V48">quelli recensiti furono ottomilacinquecentottanta.</p>
<p class="C4 V49">Essi furono recensiti, secondo l'ordine dell'Eterno da Mosè, ciascuno in base al servizio che doveva fare e a ciò che doveva portare. Così essi furono da lui recensiti, come l'Eterno aveva ordinato a Mosè.</p>
<p class="C5 V1">Poi l'Eterno parlò a Mosè, dicendo:</p>
<p class="C5 V2">«Ordina ai figli d'Israele che mandino fuori dell'accampamento ogni lebbroso, chiunque ha un flusso o è impuro per il contatto con un corpo morto.</p>
<p class="C5 V3">Mandate fuori sia maschi che femmine; li manderete fuori dell'accampamento perché non contaminino il loro accampamento in mezzo al quale io abito».</p>
<p class="C5 V4">E i figli d'Israele fecero così e li mandarono fuori del campo. Come l'Eterno aveva parlato a Mosè, così fecero i figli d'Israele.</p>
<p class="C5 V5">L'Eterno parlò ancora a Mosè, dicendo:</p>
<p class="C5 V6">Di' ai figli d'Israele: Quando un uomo o una donna commette qualsiasi offesa contro qualcuno, così facendo, commette un peccato contro l'Eterno, e questa persona si rende colpevole;</p>
<p class="C5 V7">essa confesserà l'offesa commessa e farà piena restituzione del danno fatto, aggiungendovi un quinto e lo darà a colui che ha offeso.</p>
<p class="C5 V8">Ma se questi non ha alcun parente stretto a cui si possa fare restituzione per l'offesa, la restituzione andrà all'Eterno per il sacerdote, oltre al montone espiatorio, col quale si farà espiazione per lui.</p>
<p class="C5 V9">Ogni offerta elevata di tutte le cose consacrate che i figli d'Israele presenteranno al sacerdote, apparterrà a lui.</p>
<p class="C5 V10">Le cose che uno consacrerà saranno del sacerdote; ciò che uno dà al sacerdote apparterrà a lui».</p>
<p class="C5 V11">L'Eterno parlò ancora a Mosè, dicendo:</p>
<p class="C5 V12">«Parla ai figli d'Israele e di' loro: Se una donna si svia dal marito e commette una infedeltà contro di lui,</p>
<p class="C5 V13">e un uomo ha rapporti sessuali con lei, ma la cosa è nascosta agli occhi di suo marito; quando la sua contaminazione rimane nascosta, perché non c'è alcun testimone contro di lei e non è stata colta sul fatto,</p>
<p class="C5 V14">se uno spirito di gelosia lo prende ed egli diventa geloso della moglie che si è contaminata; oppure, se uno spirito di gelosia lo prende ed egli diventa geloso della moglie anche se essa non si è contaminata,</p>
<p class="C5 V15">l'uomo condurrà sua moglie dal sacerdote e porterà un'offerta per lei: un decimo d'efa di farina d'orzo; non vi verserà sopra olio né vi metterà sopra incenso, perché è un'oblazione di cibo per gelosia, un'oblazione commemorativa, destinata a ricordare una colpa.</p>
<p class="C5 V16">Il sacerdote farà avvicinare la donna e la farà stare in piedi davanti all'Eterno.</p>
<p class="C5 V17">Poi il sacerdote prenderà dell'acqua santa in un vaso di terra; prenderà pure della polvere che è sul pavimento del tabernacolo e la metterà nell'acqua.</p>
<p class="C5 V18">Il sacerdote farà quindi stare la donna in piedi davanti all'Eterno, le scoprirà il capo e metterà nelle sue mani l'oblazione commemorativa, che è l'oblazione di cibo per la gelosia, mentre il sacerdote avrà in mano l'acqua amara che porta maledizione.</p>
<p class="C5 V19">Poi il sacerdote farà giurare la donna e le dirà: «Se nessun uomo si è coricato con te e se non ti sei sviata per contaminarti, mentre eri sposata a tuo marito, sii immune da ogni effetto nocivo di quest'acqua amara che porta maledizione.</p>
<p class="C5 V20">Ma se tu ti sei sviata, mentre eri sposata a tuo marito, e ti sei contaminata e un uomo che non sia tuo marito ha avuto rapporti sessuali con te"</p>
<p class="C5 V21">allora il sacerdote farà giurare la donna con un giuramento di maledizione e le dirà: «L'Eterno faccia di te un oggetto di maledizione e di imprecazione fra il tuo popolo, quando farà dimagrire i tuoi fianchi e gonfiare il tuo ventre;</p>
<p class="C5 V22">e quest'acqua che porta maledizione ti entri nelle viscere e ti faccia gonfiare il ventre e dimagrire i fianchi!". E la donna dirà: «Amen! Amen!».</p>
<p class="C5 V23">Poi il sacerdote scriverà queste maledizioni in un rotolo e le farà scomparire nell'acqua amara.</p>
<p class="C5 V24">Farà quindi bere alla donna dell'acqua amara che porta maledizione e l'acqua che porta maledizione entrerà in lei per produrre amarezza;</p>
<p class="C5 V25">poi il sacerdote prenderà dalle mani della donna l'oblazione di cibo per la gelosia, agiterà l'oblazione davanti all'Eterno e l'offrirà sull'altare;</p>
<p class="C5 V26">il sacerdote prenderà una manciata dell'oblazione di cibo come suo ricordo e la farà fumare sull'altare; quindi farà bere l'acqua alla donna.</p>
<p class="C5 V27">Dopo che le avrà fatto bere l'acqua, avverrà che se ella si è contaminata e ha commesso una infedeltà contro suo marito, l'acqua che porta maledizione entrerà in lei per produrre amarezza; il suo ventre gonfierà, i suoi fianchi dimagriranno e quella donna diventerà una maledizione in mezzo al suo popolo.</p>
<p class="C5 V28">Ma se la donna non si è contaminata ed è pura sarà riconosciuta innocente e avrà dei figli.</p>
<p class="C5 V29">Questa è la legge per la gelosia, nel caso in cui una moglie, mentre è sposata a un uomo, si svia e si contamina,</p>
<p class="C5 V30">o nel caso in cui lo spirito di gelosia prende un uomo e questi diventa geloso di sua moglie; egli farà comparire sua moglie davanti all'Eterno e il sacerdote applicherà a lei questa legge integralmente.</p>
<p class="C5 V31">Il marito sarà immune da colpa, ma la donna porterà la pena della sua iniquità».</p>
<p class="C6 V1">L'Eterno parlò ancora a Mosè, dicendo:</p>
<p class="C6 V2">«Parla ai figli d'Israele e di' loro: Quando un uomo o una donna farà un voto speciale, il voto di nazireato, per consacrarsi all'Eterno</p>
<p class="C6 V3">si asterrà dal vino e dalle bevande inebrianti; non berrà aceto fatto di vino, né aceto fatto di bevanda inebriante; non berrà alcun succo di uva e non mangerà uva, né fresca né secca.</p>
<p class="C6 V4">Per tutto il tempo della sua consacrazione non mangerà alcun prodotto della vite, dagli acini alla buccia.</p>
<p class="C6 V5">Tutto il tempo del voto della sua consacrazione il rasoio non passerà sul suo capo; finché non sono compiuti i giorni per i quali si è consacrato all'Eterno, sarà santo; lascerà che i capelli del suo capo crescano lunghi.</p>
<p class="C6 V6">Per tutto il tempo che si è consacrato all'Eterno non si accosterà al corpo morto</p>
<p class="C6 V7">neppure se si trattasse di suo padre o di sua madre, di suo fratello o di sua sorella, egli non si contaminerà per loro quando muoiono, perché porta sul capo il segno della sua consacrazione a DIO.</p>
<p class="C6 V8">Per tutto il tempo della sua consacrazione egli sarà santo all'Eterno.</p>
<p class="C6 V9">Se uno muore accanto a lui improvvisamente e il suo capo consacrato rimane contaminato. si raderà il capo il giorno della sua purificazione; se lo raderà il Settimo giorno;</p>
<p class="C6 V10">l'ottavo giorno porterà due tortore o due giovani piccioni al sacerdote, all'ingresso della tenda di convegno.</p>
<p class="C6 V11">Il sacerdote ne offrirà uno come sacrificio per il peccato e l'altro come olocausto e farà espiazione per lui, perché ha peccato a motivo del corpo morto; e in quello stesso giorno consacrerà il suo capo.</p>
<p class="C6 V12">Consacrerà di nuovo all'Eterno il giorno del suo nazireato e porterà un agnello di un anno come sacrificio di riparazione; ma i giorni precedenti non saranno più contati, perché il suo nazireato è stato contaminato.</p>
<p class="C6 V13">Questa è la legge del nazireato: quando i giorni della sua consacrazione saranno compiuti, lo si farà venire all'ingresso della tenda di convegno;</p>
<p class="C6 V14">ed egli presenterà la sua offerta all'Eterno: un agnello di un anno senza difetto per l'olocausto, un'agnella di un anno senza difetto per il sacrificio per il peccato e un montone senza difetto per il sacrificio di ringraziamento;</p>
<p class="C6 V15">un paniere di pani azzimi fatti con fior di farina, di focacce intrise con olio, di schiacciate senza lievito unte di olio, con le loro offerte di cibo e le loro libazioni.</p>
<p class="C6 V16">Il sacerdote presenterà queste cose davanti all'Eterno e offrirà il suo sacrificio per il peccato e il suo olocausto;</p>
<p class="C6 V17">offrirà il montone come sacrificio di ringraziamento all'Eterno, col paniere dei pani azzimi; il sacerdote offrirà pure la sua oblazione di cibo e la sua libazione.</p>
<p class="C6 V18">Il nazireo raderà il suo capo consacrato all'ingresso della tenda di convegno e prenderà i capelli del suo capo consacrato e li metterà sul fuoco che è sotto il sacrificio di ringraziamento.</p>
<p class="C6 V19">Il sacerdote prenderà la spalla cotta del montone, una focaccia non lievitata da paniere e una schiacciata senza lievito e le metterà nelle mani del nazireo, dopo che questi avrà raso il suo capo consacrato.</p>
<p class="C6 V20">Il sacerdote le agiterà come offerta agitata davanti all'Eterno; è cosa santa che appartiene al sacerdote, assieme al petto dell'offerta agitata e alla coscia dell'offerta elevata. Dopo questo il nazireo potrà bere vino.</p>
<p class="C6 V21">Questa è la legge per il nazireo che ha promesso all'Eterno un'offerta per la sua consacrazione, oltre quello che i suoi mezzi gli permetteranno di fare. In base al voto fatto egli dovrà comportarsi in conformità alla legge della sua consacrazione».</p>
<p class="C6 V22">L'Eterno parlò ancora a Mosè, dicendo:</p>
<p class="C6 V23">«parla ad Aaronne e ai suoi figli, dicendo: Voi benedirete così i figli d'Israele; direte loro:</p>
<p class="C6 V24">"L'Eterno ti benedica e ti custodisca!</p>
<p class="C6 V25">L'Eterno faccia risplendere il suo volto su di te e ti sia propizio!</p>
<p class="C6 V26">L'Eterno rivolga il suo volto su di te e ti dia la pace!".</p>
<p class="C6 V27">Così metteranno il mio nome sui figli d'Israele e io li benedirò».</p>
<p class="C7 V1">Quando Mosè terminò di erigere il tabernacolo, lo unse e lo consacrò con tutti i suoi utensili, e unse pure l'altare e tutti i suoi utensili; così egli li unse e li consacrò.</p>
<p class="C7 V2">Poi i principi d'Israele, capi delle case dei loro padri, che erano i principi delle tribú e presiedevano su quelli recensiti, presentarono un'offerta</p>
<p class="C7 V3">e portarono la loro offerta davanti all'Eterno: sei carri coperti e dodici buoi, un carro per ogni due principi e un bue per ognuno di essi; e li offrirono davanti al tabernacolo.</p>
<p class="C7 V4">Allora l'Eterno parlò a Mosè, dicendo:</p>
<p class="C7 V5">«Accetta queste cose da loro per impiegarle al servizio della tenda di convegno, e le darai ai Leviti, a ciascuno secondo il suo servizio».</p>
<p class="C7 V6">Mosè prese dunque i carri e i buoi e li diede ai Leviti.</p>
<p class="C7 V7">Due carri e quattro buoi li diede ai figli di Ghershon secondo il loro servizio;</p>
<p class="C7 V8">quattro carri e otto buoi li diede ai figli di Merari secondo il loro servizio, sotto la sorveglianza d'Ithamar, figlio del sacerdote Aaronne;</p>
<p class="C7 V9">ma ai figli di Kehath non diede niente perché avevano il servizio degli oggetti sacri, che essi portavano sulle spalle.</p>
<p class="C7 V10">I principi presentarono la loro offerta per la dedicazione dell'altare, il giorno in cui fu unto; così i principi presentarono la loro offerta davanti all'altare.</p>
<p class="C7 V11">Poi l'Eterno disse a Mosè: «I principi presenteranno la loro offerta uno per giorno, per la dedicazione dell'altare».</p>
<p class="C7 V12">Colui che presentò la sua offerta il primo giorno fu Nahshon, figlio di Amminadab, della tribù di Giuda;</p>
<p class="C7 V13">la sua offerta fu un piatto d'argento del peso di centotrenta sicli e una bacinella d'argento di settanta sicli, secondo il siclo del santuario entrambi pieni di fior di farina mescolata con olio, come oblazione di cibo,</p>
<p class="C7 V14">una coppa d'oro di dieci sicli piena di incenso,</p>
<p class="C7 V15">un torello, un montone, un agnello di un anno come olocausto</p>
<p class="C7 V16">un capro come sacrificio per il peccato</p>
<p class="C7 V17">e, come sacrificio di ringraziamento, due buoi, cinque montoni, cinque capri e cinque agnelli di un anno. Questa fu l'offerta di Nahshon, figlio di Amminadab.</p>
<p class="C7 V18">Il secondo giorno, portò un'offerta Nethaneel, figlio di Tsuar, principe d'Issacar.</p>
<p class="C7 V19">Egli presentò per sua offerta un piatto d'argento del peso di centotrenta sicli e una bacinella d'argento di settanta sicli, secondo il siclo del santuario, entrambi pieni di fior di farina mescolata con olio, come oblazione di cibo,</p>
<p class="C7 V20">una coppa d'oro di dieci sicli piena d'incenso,</p>
<p class="C7 V21">un torello, un montone e un agnello di un anno come olocausto,</p>
<p class="C7 V22">un capretto come sacrificio per il peccato</p>
<p class="C7 V23">e, come sacrificio di ringraziamento, due buoi, cinque montoni, cinque capri e cinque agnelli di un anno. Questa fu l'offerta di Nethaneel, figlio di Tsuar.</p>
<p class="C7 V24">Il terzo giorno fu il turno di Eliab, figlio di Helon, principe dei figli di Zabulon.</p>
<p class="C7 V25">La sua offerta fu un piatto d'argento del peso di centotrenta sicli e una bacinella d'argento di settanta sicli, secondo il siclo del santuario, entrambi pieni di fior di farina mescolata con olio, come oblazione di cibo;</p>
<p class="C7 V26">una coppa d'oro di dieci sicli piena d'incenso,</p>
<p class="C7 V27">un toreo, un montone e un agnello di un anno come olocausto,</p>
<p class="C7 V28">un capretto come sacrificio per il peccato</p>
<p class="C7 V29">e, come sacrificio di ringraziamento, due buoi, cinque montoni, cinque capri e cinque agnelli di un anno. Questa fu l'offerta di Eliab, figlio di Helon.</p>
<p class="C7 V30">Il quarto giorno fu il turno di Elitsur, figlio di Scedeur, principe dei figli di Ruben.</p>
<p class="C7 V31">La sua offerta fu un piatto d'argento del peso di centotrenta sicli e una bacinella d'argento di settanta sicli, secondo il siclo del santuario, entrambi pieni di fior di farina mescolata con olio, come oblazione di cibo,</p>
<p class="C7 V32">una coppa d'oro di dieci sicli piena d'incenso,</p>
<p class="C7 V33">un torello, un montone e un agnello di un anno come olocausto,</p>
<p class="C7 V34">un capretto come sacrificio per il peccato</p>
<p class="C7 V35">e, come sacrificio di ringraziamento, due buoi, cinque montoni, cinque capri e cinque agnelli di un anno. Questa fu l'offerta di Elitsur, figlio di Scedeur.</p>
<p class="C7 V36">Il quinto giorno fu il turno di Scelumiel, figlio di Tsurishaddai, principe dei figli di Simeone.</p>
<p class="C7 V37">La sua offerta fu un piatto d'argento del peso di centotrenta sicli e una bacinella d'argento di settanta sicli, secondo il siclo del santuario, entrambi pieni di fior di farina mescolata con olio, come oblazione di cibo,</p>
<p class="C7 V38">una coppa d'oro di dieci sicli piena d'incenso,</p>
<p class="C7 V39">un torello, un montone e un agnello di un anno, come olocausto,</p>
<p class="C7 V40">un capretto come sacrificio per il peccato</p>
<p class="C7 V41">e, come sacrificio di ringraziamento, due buoi, cinque montoni, cinque capri e cinque agnelli di un anno. Questa fu l'offerta di Scelumiel figlio di Tsurishaddai.</p>
<p class="C7 V42">Il sesto giorno fu il turno di Eliasaf, figlio di Deuel, principe dei figli di Gad.</p>
<p class="C7 V43">La sua offerta fu un piatto d'argento del peso di centotrenta sicli e una bacinella d'argento di settanta sicli, secondo il siclo del santuario, entrambi pieni di fior di farina mescolata con olio, come oblazione di cibo,</p>
<p class="C7 V44">una coppa d'oro di dieci sicli piena d'incenso,</p>
<p class="C7 V45">un torello, un montone e un agnello di un anno come olocausto,</p>
<p class="C7 V46">un capretto come sacrificio per il peccato</p>
<p class="C7 V47">e, come sacrificio di ringraziamento, due buoi, cinque montoni, cinque capri e cinque agnelli di un anno. Questa fu l'offerta di Eliasaf, figlio di Deuel.</p>
<p class="C7 V48">Il settimo giorno fu il turno di Elishama, figlio di Ammihud, principe dei figli di Efraim.</p>
<p class="C7 V49">La sua offerta fu un piatto d'argento del peso di centotrenta sicli e una bacinella d'argento di settanta sicli, secondo il siclo del santuario, entrambi pieni di fior di farina mescolata con olio, come oblazione di cibo,</p>
<p class="C7 V50">una coppa d'oro di dieci sicli piena d'incenso,</p>
<p class="C7 V51">un torello, un montone e un agnello di un anno come olocausto,</p>
<p class="C7 V52">un capretto come sacrificio per il peccato,</p>
<p class="C7 V53">e, come sacrificio di ringraziamento, due buoi, cinque montoni, cinque capri e cinque agnelli di un anno.</p>
<p class="C7 V54">L'ottavo giorno fu il turno i Gamaliel, figlio di Pedahtsur, principe dei figli di Manasse.</p>
<p class="C7 V55">La sua offerta fu un piatto d'argento del peso di centotrenta sicli e una bacinella d'argento di settanta sicli, secondo il siclo del santuario, entrambi pieni di fior di farina mescolata con olio, come oblazione di cibo,</p>
<p class="C7 V56">una coppa d'oro di dieci sicli piena d'incenso,</p>
<p class="C7 V57">un torello, un montone e un agnello di un anno come olocausto,</p>
<p class="C7 V58">un capretto come sacrificio per il peccato</p>
<p class="C7 V59">e, come sacrificio di ringraziamento, due buoi, cinque montoni, cinque capri e cinque agnelli di un anno. Questa fu l'offerta di Gamaliel, figlio di Pedahtsur.</p>
<p class="C7 V60">Il nono giorno fu il turno i Abidan, figlio di Ghideoni, principe dei figli di Beniamino.</p>
<p class="C7 V61">La sua offerta fu un piatto d'argento del peso di centotrenta sicli e una bacinella d'argento di settanta sicli, secondo il siclo del santuario, entrambi pieni di fior di farina mescolata con olio, come oblazione di cibo,</p>
<p class="C7 V62">una coppa d'oro di dieci sicli piena d'incenso,</p>
<p class="C7 V63">un torello, un montone e un agnello di un anno come olocausto,</p>
<p class="C7 V64">un capretto come sacrificio per il peccato</p>
<p class="C7 V65">e, come sacrificio di ringraziamento, due buoi, cinque montoni, cinque capri e cinque agnelli di un anno. Questa fu l'offerta di Abidan, figlio di Ghideoni.</p>
<p class="C7 V66">Il decimo giorno fu il turno di Ahiezer, figlio di Ammishaddai, principe dei figli di Dan.</p>
<p class="C7 V67">La sua offerta fu un piatto d'argento del peso di centotrenta sicli e una bacinella d'argento di settanta sicli, secondo il siclo del santuario, entrambi pieni di fior di farina mescolata con olio, come oblazione di cibo,</p>
<p class="C7 V68">una coppa d'oro di dieci sicli piena d'incenso,</p>
<p class="C7 V69">un torello, un montone e un agnello di un anno come olocausto,</p>
<p class="C7 V70">un capretto come sacrificio per il peccato</p>
<p class="C7 V71">e, come sacrificio di ringraziamento, due buoi, cinque montoni, cinque capri e cinque agnelli di un anno. Questa fu l'offerta di Ahiezer, figlio di Ammishaddai.</p>
<p class="C7 V72">L'undicesimo giorno fu il turno di Paghiel, figlio di Okran, principe dei figli di Ascer.</p>
<p class="C7 V73">La sua offerta fu un piatto d'argento del peso di centotrenta sicli e una bacinella d'argento di settanta sicli, secondo il siclo del santuario, entrambi pieni di fior di farina mescolata con olio, come oblazione di cibo,</p>
<p class="C7 V74">una coppa d'oro di dieci sicli piena d'incenso,</p>
<p class="C7 V75">un torello, un montone e un agnello di un anno come olocausto,</p>
<p class="C7 V76">un capretto come sacrificio per il peccato</p>
<p class="C7 V77">e, come sacrificio di ringraziamento, due buoi, cinque montoni, cinque capri e cinque agnelli di un anno. Questa fu l'offerta di Paghiel, figlio di Okran.</p>
<p class="C7 V78">Il dodicesimo giorno fu il turno di Ahira, figlio di Enan, principe dei figli di Neftali.</p>
<p class="C7 V79">La sua offerta fu un piatto d'argento del peso di centotrenta sicli e una bacinella d'argento di settanta sicli, secondo il siclo del santuario, entrambi pieni di fior di farina mescolata con olio, come oblazione di cibo,</p>
<p class="C7 V80">una coppa d'oro di dieci sicli piena d'incenso,</p>
<p class="C7 V81">un torello, un montone e un agnello di un anno come olocausto,</p>
<p class="C7 V82">un capretto come sacrificio per il peccato</p>
<p class="C7 V83">e, come sacrificio di ringraziamento, due buoi, cinque montoni, cinque capri e cinque agnelli di un anno. Questa fu l'offerta di Ahira, Figlio di Enan.</p>
<p class="C7 V84">Questi furono i doni per la dedicazione dell'altare, da parte dei principi d'Israele, quando esso fu unto: dodici piatti d'argento, dodici bacinelle d'argento, dodici coppe d'oro;</p>
<p class="C7 V85">ogni piatto d'argento pesava centotrenta sicli e ogni bacinella d'argento settanta sicli; il totale dell'argento dei vasi fu duemilaquattrocento sicli, secondo il siclo del santuario;</p>
<p class="C7 V86">le dodici coppe d'oro piene di profumo pesavano dieci sicli ognuna, secondo il siclo del santuario; tutto l'oro delle coppe pesava centoventi sicli.</p>
<p class="C7 V87">Il totale degli animali per l'olocausto era di dodici torelli, dodici montoni, dodici agnelli di un anno con le oblazioni di cibo e dodici capretti come sacrificio per il peccato.</p>
<p class="C7 V88">Il totale degli animali per il sacrificio di ringraziamento era di ventiquattro torelli, sessanta montoni, sessanta capre sessanta agnelli d'un anno. Questi furono i doni per la dedicazione dell'altare, dopo che fu unto.</p>
<p class="C7 V89">Or quando Mosè entrava nella tenda di convegno per parlare con l'Eterno, udiva la sua voce che gli parlava dall'alto del propiziatorio che è sull'arca della testimonianza fra i due cherubini; l'Eterno gli parlava così.</p>
<p class="C8 V1">L'Eterno parlò ancora a Mosè, dicendo:</p>
<p class="C8 V2">«parla ad Aaronne e digli: Quando collocherai le lampade, le sette lampade dovranno far luce sul davanti del candelabro».</p>
<p class="C8 V3">E Aaronne fece così: collocò le lampade in modo che facessero luce sul davanti del candelabro, come l'Eterno aveva ordinato a Mosè.</p>
<p class="C8 V4">Or il candelabro era fatto così: era d'oro battuto; dal suo fusto ai suoi fiori era lavorato a martello. Mosè aveva fatto il candelabro secondo il modello che l'Eterno gli aveva mostrato.</p>
<p class="C8 V5">Poi l'Eterno parlò a Mosè, dicendo:</p>
<p class="C8 V6">«Prendi i Leviti tra i figli d'Israele e purificali.</p>
<p class="C8 V7">Così farai con loro per purificarli: spruzzerai su di essi l'acqua di purificazione; quindi faranno passare il rasoio su tutto il loro corpo, laveranno le loro vesti e si purificheranno.</p>
<p class="C8 V8">Poi prenderanno un torello con l'oblazione di cibo di fior di farina mescolata con olio, mentre tu prenderai un altro torello come sacrificio per il peccato.</p>
<p class="C8 V9">Farai avvicinare i Leviti davanti alla tenda di convegno e convocherai tutta l'assemblea dei figli d'Israele.</p>
<p class="C8 V10">Così farai avvicinare i Leviti davanti all'Eterno e i figli d'Israele poseranno le loro mani sui Leviti;</p>
<p class="C8 V11">quindi Aaronne presenterà i Leviti come offerta agitata davanti all'Eterno da parte dei figli d'Israele, perché compiano il servizio dell'Eterno.</p>
<p class="C8 V12">Poi i Leviti poseranno le loro mani sulla testa dei torelli, e tu ne offrirai uno come sacrifico per il peccato e l'altro come olocausto all'Eterno, per fare l'espiazione per i Leviti.</p>
<p class="C8 V13">Farai stare i Leviti in piedi davanti ad Aaronne e davanti ai suoi figli e li presenterai come un'offerta agitata all'Eterno.</p>
<p class="C8 V14">Così separerai i Leviti di mezzo ai figli d'Israele, e i Leviti saranno miei.</p>
<p class="C8 V15">Dopo questo i Leviti entreranno a compiere il servizio nella tenda di convegno; così tu li purificherai e li presenterai come un'offerta agitata,</p>
<p class="C8 V16">perché mi sono interamente dati di mezzo ai figli d'Israele; io li ho presi per me, al posto di tutti quelli che aprono il grembo materno, al posto dei primogeniti di tutti i figli d'Israele.</p>
<p class="C8 V17">Poiché tutti i primogeniti dei figli d'Israele, tanto degli uomini quanto degli animali, sono miei; li consacrai per me il giorno che percossi tutti i primogeniti nel paese d'Egitto.</p>
<p class="C8 V18">Ho preso i Leviti al posto di tutti i primogeniti dei figli d'Israele.</p>
<p class="C8 V19">E ho dato in dono ad Aaronne e ai suoi figli i Leviti di mezzo ai figli d'Israele, perché compiano il servizio dei figli d'Israele nella tenda di convegno e perché facciano l'espiazione per i figli d'Israele, affinché non vi sia alcuna calamità tra i figli d'Israele per il loro avvicinarsi al santuario».</p>
<p class="C8 V20">Così fecero Mosè, Aaronne e tutta l'assemblea dei figli d'Israele rispetto ai Leviti; i figli d'Israele fecero ai Leviti tutto ciò che l'Eterno aveva ordinato a Mosè relativamente a loro.</p>
<p class="C8 V21">E i Leviti si purificarono e lavarono le loro vesti; poi Aaronne li presentò come un'offerta agitata davanti all'Eterno e fece l'espiazione per loro, per purificarli.</p>
<p class="C8 V22">Dopo questo i Leviti entrarono a compiere il loro servizio nella tenda di convegno in presenza di Aaronne e dei suoi figli. Essi fecero ai Leviti ciò che l'Eterno aveva ordinato a Mosè nei loro confronti.</p>
<p class="C8 V23">Poi l'Eterno parlò a Mosè, dicendo:</p>
<p class="C8 V24">Questo è ciò che riguarda i Leviti: da venticinque anni in su il Levita entrerà a compiere il lavoro nel servizio della tenda di convegno;</p>
<p class="C8 V25">e all'età di cinquant'anni smetterà di compiere questo lavoro di servizio e non servirà piú.</p>
<p class="C8 V26">Potrà assistere i suoi fratelli nella tenda di convegno, mentre svolgono le loro mansioni; ma egli stesso non compirà alcun servizio. Così farai coi Leviti, riguardo ai loro compiti».</p>
<p class="C9 V1">L'Eterno parlò ancora a Mosè, nel deserto del Sinai, il primo mese del secondo anno da quando erano usciti dal paese d'Egitto, dicendo:</p>
<p class="C9 V2">«I figli d'Israele celebreranno la Pasqua nel tempo stabilito.</p>
<p class="C9 V3">La celebrerete nel tempo stabilito, il quattordicesimo giorno di questo mese sull'imbrunire; la celebrerete secondo tutti i suoi statuti e tutti i suoi decreti».</p>
<p class="C9 V4">Così Mosè parlò ai figli d'Israele perché celebrassero la Pasqua.</p>
<p class="C9 V5">Ed essi celebrarono la Pasqua il quattordicesimo giorno del primo mese sull'imbrunire, nel deserto del Sinai; i figli d'Israele fecero in base a tutto ciò che l'Eterno aveva ordinato a Mosè.</p>
<p class="C9 V6">Ma c'erano alcuni uomini che erano impuri per aver toccato il corpo morto di una persona, e non potevano quindi celebrare la Pasqua in quel giorno. Or questi uomini si presentarono in quello stesso giorno davanti a Mosè e davanti ad Aaronne,</p>
<p class="C9 V7">dissero a Mosè: «Noi siamo impuri per aver toccato il corpo morto di una persona; perché mai ci è impedito di presentare l'offerta dell'Eterno al tempo stabilito, in mezzo ai figli d'Israele?».</p>
<p class="C9 V8">Mosè rispose loro: «Aspettate, e sentirò quel che l'Eterno ordinerà a vostro riguardo».</p>
<p class="C9 V9">E l'Eterno parlò a Mosè, dicendo:</p>
<p class="C9 V10">«Parla ai figli d'Israele e di' loro: Se uno di voi o dei vostri discendenti è impuro a motivo di un corpo morto, o si trova lontano in viaggio, celebrerà ugualmente la Pasqua in onore dell'Eterno.</p>
<p class="C9 V11">La celebreranno il quattordicesimo giorno del secondo mese sull'imbrunire; la mangeranno con pane senza lievito e con erbe amare;</p>
<p class="C9 V12">non ne lasceranno alcun avanzo fino al mattino e non ne spezzeranno alcun osso. La celebreranno secondo tutti gli statuti della Pasqua.</p>
<p class="C9 V13">Ma chi è puro e non è in viaggio, se si astiene dal celebrare la Pasqua, quel tale sarà sterminato di mezzo al suo popolo, perché non ha presentato l'offerta all'Eterno nel tempo stabilito; quel tale porterà la pena del suo peccato.</p>
<p class="C9 V14">Se uno straniero che risiede tra di voi celebra la Pasqua dell'Eterno, egli dovrà farlo secondo gli statuti e i decreti della Pasqua. Voi avrete un unico statuto per lo straniero e per il nativo del paese».</p>
<p class="C9 V15">Or il giorno in cui il tabernacolo fu eretto, la nuvola coprì il tabernacolo, la tenda della testimonianza; e dalla sera fino al mattino la nuvola aveva sul tabernacolo come l'aspetto di fuoco.</p>
<p class="C9 V16">Così avveniva sempre: la nuvola copriva il tabernacolo il giorno, e di notte aveva l'aspetto di fuoco.</p>
<p class="C9 V17">Tutte le volte che la nuvola si alzava sopra la tenda, dopo ciò i figli d'Israele si mettevano in cammino; e nel luogo dove la nuvola si fermava, là i figli d'Israele si accampavano.</p>
<p class="C9 V18">All'ordine dell'Eterno i figli d'Israele si mettevano in cammino e all'ordine dell'Eterno si accampavano; rimanevano accampati tutto il tempo che la nuvola restava sul tabernacolo.</p>
<p class="C9 V19">Quando la nuvola rimaneva per molti giorni sul tabernacolo, i figli d'Israele osservavano il comando dell'Eterno e non si muovevano.</p>
<p class="C9 V20">Se invece la nuvola rimaneva sul tabernacolo solo pochi giorni, all'ordine dell'Eterno rimanevano accampati e all'ordine dell'Eterno si mettevano in cammino.</p>
<p class="C9 V21">Se poi la nuvola si fermava solamente dalla sera al mattino, quando al mattino si alzava, essi si mettevano in cammino; tanto di giorno come di notte, quando la nuvola si alzava, si mettevano in cammino.</p>
<p class="C9 V22">Se la nuvola rimaneva ferma sul tabernacolo due giorni o un mese o un anno, i figli d'Israele rimanevano accampati e non si muovevano; ma quando si alzava, si mettevano in cammino.</p>
<p class="C9 V23">All'ordine dell'Eterno si accampavano e all'ordine dell'Eterno si mettevano in cammino; osservavano il comando dell'Eterno, secondo ciò che l'Eterno aveva ordinato per mezzo di Mosè.</p>
<p class="C10 V1">L'Eterno parlò ancora a Mosè, dicendo:</p>
<p class="C10 V2">«Fatti due trombe d'argento; le farai d'argento battuto; le userai per convocare l'assemblea e per far muovere gli accampamenti.</p>
<p class="C10 V3">Al suono di entrambe tutta l'assemblea si radunerà presso di te, all'ingresso della tenda di convegno.</p>
<p class="C10 V4">Al suono di una sola tromba, i principi, i capi delle divisioni d'Israele si raduneranno presso di te.</p>
<p class="C10 V5">Quando suonerete l'allarme la prima volta, i campi che sono a est si metteranno in cammino.</p>
<p class="C10 V6">Quando suonerete l'allarme una seconda volta, i campi che si trovano a sud si metteranno in cammino; si dovrà suonare l'allarme perché si mettano in cammino.</p>
<p class="C10 V7">Quando si deve radunare l'assemblea suonerete la tromba, ma non suonerete l'allarme.</p>
<p class="C10 V8">Suoneranno le trombe i figli di Aaronne, i sacerdoti, sarà uno statuto perpetuo per voi e per i vostri discendenti.</p>
<p class="C10 V9">Quando nel vostro paese andrete alla guerra contro il nemico che vi opprime suonerete l'allarme con le trombe; così sarete ricordati davanti all'Eterno, il vostro DIO, e sarete liberati dai vostri nemici.</p>
<p class="C10 V10">Così pure nei vostri giorni di gioia, nelle vostre feste stabilite e al principio dei vostri mesi, suonerete le trombe in occasione dei vostri olocausti e dei vostri sacrifici di ringraziamento; ed esse vi faranno ricordare davanti al vostro DIO. lo sono l'Eterno, il vostro DIO».</p>
<p class="C10 V11">Or avvenne che nel secondo anno, nel secondo mese, il ventesimo giorno del mese, la nuvola si alzò sopra il tabernacolo della testimonianza.</p>
<p class="C10 V12">E i figli d'Israele si misero in cammino, abbandonando il deserto del Sinai; poi la nuvola si fermò ne deserto di Paran.</p>
<p class="C10 V13">Così si misero in cammino la prima volta, secondo l'ordine dell'Eterno dato per mezzo di Mosè.</p>
<p class="C10 V14">Per prima si mosse la bandiera del campo dei figli di Giuda, diviso secondo le loro schiere. Sopra la divisione di Giuda comandava Nahshon, figlio di Amminadab.</p>
<p class="C10 V15">Nethaneel, figlio di Tsuar, comandava la divisione della tribú dei figli d'Issacar,</p>
<p class="C10 V16">mentre Eliab, figlio di Helon comandava la divisione della tribú dei figli di Zabulon.</p>
<p class="C10 V17">Poi fu smontato il tabernacolo e i figli di Ghershon e i figli di Merari si misero in cammino, portando il tabernacolo.</p>
<p class="C10 V18">Si mosse quindi la bandiera del campo di Ruben, diviso secondo le sue schiere. Sopra la divisione di Ruben comandava Elitsur, figlio di Scedeur.</p>
<p class="C10 V19">Scelumiel, figlio di Tsurishaddai, comandava la divisione della tribù dei figli di Simeone,</p>
<p class="C10 V20">mentre Eliasaf, figlio di Deuel, comandava la divisione della tribú dei figli di Gad.</p>
<p class="C10 V21">Poi si mossero i Kehathiti, portando gli oggetti sacri; avrebbero eretto il tabernacolo prima del loro arrivo.</p>
<p class="C10 V22">Si mosse quindi la bandiera del campo dei figli di Efraim, diviso secondo le sue schiere. Sopra la divisione di Efraim comandava Elishama, figlio di Ammihud.</p>
<p class="C10 V23">Gamaliel, figlio di Pedahtsur, comandava la divisione della tribú dei figli di Manasse,</p>
<p class="C10 V24">mentre Abidan, figlio di Ghideoni, comandava la divisione della tribú dei figli di Beniamino.</p>
<p class="C10 V25">Si mosse quindi la bandiera del campo dei figli di Dan, diviso secondo le sue schiere, formando la retroguardia di tutti i campi. Sopra la divisione di Dan comandava Ahiezer, figlio di Ammishaddai.</p>
<p class="C10 V26">Paghiel, figlio di Okran, comandava la divisione della tribú dei figli di Ascer,</p>
<p class="C10 V27">mentre Ahira, figlio di Enan, comandava la divisione della tribú dei figli di Neftali.</p>
<p class="C10 V28">Questo era l'ordine di marcia dei figli d'Israele, secondo le loro divisioni. Così si misero in cammino.</p>
<p class="C10 V29">Or Mosè disse a Hobab, figlio di Reuel il Madianita, suocero di Mosè: «Noi ci mettiamo in viaggio verso il luogo del quale l'Eterno ha detto: «Io ve lo darò». Vieni con noi e ti faremo del bene, perché l'Eterno ha promesso buone cose ad Israele».</p>
<p class="C10 V30">Hobab gli rispose: «Io non verrò, ma ritornerò al mio paese e dai miei parenti».</p>
<p class="C10 V31">Allora Mosè disse: «Deh, non ci lasciare, poiché tu sai dove dobbiamo accamparci nel deserto e tu sarai come gli occhi per noi.</p>
<p class="C10 V32">Se vieni con noi, qualunque bene l'Eterno farà a noi, noi lo faremo a te».</p>
<p class="C10 V33">Così partirono dal monte dell'Eterno e fecero tre giorni di cammino; e l'arca del patto dell'Eterno andò davanti a loro per un cammino di tre giorni, per cercare un luogo di riposo per loro.</p>
<p class="C10 V34">E la nuvola dell'Eterno era sopra di loro durante il giorno, quando partivano dall'accampamento.</p>
<p class="C10 V35">Quando l'arca partiva, Mosè diceva: «Levati, o Eterno, siano dispersi i tuoi nemici e fuggano davanti a te quelli che ti odiano!».</p>
<p class="C10 V36">E quando si fermava, diceva: «Torna, o Eterno, alle miriadi di migliaia d'Israele!».</p>
<p class="C11 V1">Or il popolo si lamentò e questo dispiacque agli orecchi dell'Eterno; come l'Eterno li udì, la sua ira si accese, e il fuoco dell'Eterno divampò fra di loro, e divorò l'estremità dell'accampamento.</p>
<p class="C11 V2">Allora il popolo gridò a Mosè; Mosè pregò l'Eterno e il fuoco si spense.</p>
<p class="C11 V3">Così quel luogo fu chiamato Taberah, perché il fuoco dell'Eterno si era acceso fra di loro.</p>
<p class="C11 V4">E la marmaglia eterogenea che era tra il popolo, fu presa da grande bramosia; e anche i figli d'Israele ripresero a piagnucolare e a dire: Chi ci darà carne da mangiare?</p>
<p class="C11 V5">Ci ricordiamo dei pesci che in Egitto mangiavamo gratuitamente, dei cetrioli, dei meloni, dei porri, delle cipolle e degli agli.</p>
<p class="C11 V6">Ma ora, l'intero essere nostro è inaridito; davanti ai nostri occhi non c'è nient'altro che questa manna».</p>
<p class="C11 V7">Ora la manna era simile al seme di coriandolo e aveva l'aspetto del bdelio.</p>
<p class="C11 V8">Il popolo andava attorno a raccoglierla; poi la riduceva in farina con le macine o la pestava nel mortaio, la faceva cuocere in pentola o ne faceva delle focacce e aveva il sapore di focacce all'olio.</p>
<p class="C11 V9">Quando la rugiada cadeva sul campo di notte, vi cadeva anche la manna.</p>
<p class="C11 V10">Or Mosè udì il popolo che piagnucolava, in tutte le loro famiglie, ognuno all'ingresso della propria tenda; l'ira dell'Eterno divampò grandemente e la cosa dispiacque anche a Mosè.</p>
<p class="C11 V11">Allora Mosè disse all'Eterno: «Perché hai trattato così male il tuo servo? Perché non ho io trovato grazia ai tuoi occhi, da porre il peso di tutto questo popolo su di me?</p>
<p class="C11 V12">Sono forse stato io a concepire tutto questo popolo? O sono forse stato io a darlo alla luce, perché tu mi dica: «Portalo nel tuo grembo, come la balia porta il bambino lattante, fino al paese che tu hai promesso con giuramento ai suoi padri»?</p>
<p class="C11 V13">Dove potrei trovare carne da dare a tutto questo popolo? Poiché continua a piagnucolare davanti a me, dicendo: «Dacci carne da mangiare!».</p>
<p class="C11 V14">Io non posso da solo portare tutto questo popolo; è un peso troppo grave per me.</p>
<p class="C11 V15">Se è questo il modo con cui mi vuoi trattare, ti prego, uccidimi subito, se ho trovato grazia ai tuoi occhi; ma non permettere che io veda la mia sventura!»</p>
<p class="C11 V16">Allora l'Eterno disse a Mosè: «Radunami settanta uomini degli anziani d'Israele, conosciuti da te come anziani del popolo e come suoi funzionari; conducili alla tenda di convegno e là rimangano con te.</p>
<p class="C11 V17">Io scenderò e là parlerò con te; prenderò quindi dello Spirito che è su di te e lo metterò su di loro, perché portino con te il peso del popolo, e tu non lo porti più da solo.</p>
<p class="C11 V18">Quindi dirai al popolo: Santificatevi per domani, e mangerete carne, poiché avete pianto agli orecchi dell'Eterno, dicendo: «Chi ci darà carne da mangiare? Stavamo così bene in Egitto!». Perciò l'Eterno vi darà carne e voi ne mangerete.</p>
<p class="C11 V19">E ne mangerete, non per un giorno, non per due giorni, non per cinque giorni, non per dieci giorni, non per venti giorni,</p>
<p class="C11 V20">ma per un mese intero, finché vi esca dalle narici e vi faccia nausea, poiché avete rigettato l'Eterno che è in mezzo a voi e avete pianto davanti a lui, dicendo: «Perché mai siamo usciti dall'Egitto?»».</p>
<p class="C11 V21">Allora Mosè disse: «Questo popolo, in mezzo al quale mi trovo, conta seicentomila adulti, e tu hai detto: «Io darò loro carne e ne mangeranno per un mese intero!».</p>
<p class="C11 V22">Si dovranno scannare per loro greggi e armenti perché ne abbiano abbastanza? O si dovrà radunare per loro tutto il pesce del mare perché ne abbiano abbastanza?».</p>
<p class="C11 V23">L'Eterno rispose a Mosè: «Il braccio dell'Eterno è forse raccorciato? Ora vedrai se la mia parola si adempirà o no».</p>
<p class="C11 V24">Mosè dunque uscì e riferì al popolo le parole dell'Eterno; radunò quindi settanta uomini degli anziani del popolo e li pose intorno alla tenda.</p>
<p class="C11 V25">Allora l'Eterno scese nella nuvola e gli parlò, e prese dello Spirito che era su di lui e lo mise sui settanta anziani; or quando lo Spirito si posò su di loro, profetizzarono, anche se in seguito non lo fecero più.</p>
<p class="C11 V26">Ma due uomini, l'uno chiamato Eldad e l'altro Medad, erano rimasti nell'accampamento; e lo Spirito si posò anche su di loro; essi erano fra gli iscritti, ma non erano usciti per andare alla tenda; ciò nonostante profetizzarono nell'accampamento.</p>
<p class="C11 V27">Un ragazzo corse a riferire la cosa a Mosè e disse: Eldad e Medad profetizzano nell'accampamento».</p>
<p class="C11 V28">Allora Giosuè figlio di Nun servo di Mosè, uno dei suoi giovani, prese a dire: «Mosè, signor mio, falli smettere!».</p>
<p class="C11 V29">Ma Mosè gli rispose: «Sei forse geloso per me? Oh, fossero tutti profeti nel popolo dell'Eterno e volesse l'Eterno mettere il suo Spirito su di loro!».</p>
<p class="C11 V30">Poi Mosè ritornò nell'accampamento, insieme con gli anziani d'Israele.</p>
<p class="C11 V31">Allora si levò un vento per ordine dell'Eterno e portò delle quaglie dalla parte del mare, e le lasciò cadere presso l'accampamento per una giornata di cammino da una parte e una giornata di cammino dall'altra tutt'intorno all'accampamento, ad un'altezza di circa due cubiti sulla superficie del suolo.</p>
<p class="C11 V32">Il popolo rimase in piedi tutto quel giorno, tutta la notte e tutto il giorno seguente e raccolse le quaglie. (Chi ne raccolse meno ne ebbe dieci homer); e le distesero tutt'intorno all'accampamento.</p>
<p class="C11 V33">Avevano ancora la carne fra i loro denti e non l'avevano ancora masticata, quando l'ira dell'Eterno si accese contro il popolo e l'Eterno percosse il popolo con una gravissima piaga.</p>
<p class="C11 V34">Così quel luogo fu chiamato Kibro-th-Hattaavah perché là seppellirono la gente che si era lasciata prendere dalla concupiscenza.</p>
<p class="C11 V35">Da Kibro-th-Hattaavah il popolo partì per Hatseroth, e a Hatseroth si fermò.</p>
<p class="C12 V1">Miriam ed Aaronne parlarono contro a Mosè a motivo della donna etiope che aveva sposato; infatti egli aveva sposato una donna etiope.</p>
<p class="C12 V2">E dissero: «L'Eterno ha forse parlato solo per mezzo di Mosè? Non ha egli parlato anche per mezzo nostro?». E l'Eterno sentì.</p>
<p class="C12 V3">(Or Mosè era un uomo molto mansueto, più di chiunque altro sulla faccia della terra).</p>
<p class="C12 V4">L'Eterno disse subito a Mosè, ad Aaronne e a Miriam: «Voi tre uscite e andate alla tenda di convegno». Così loro tre uscirono.</p>
<p class="C12 V5">Allora l'Eterno scese in una colonna di nuvola, si fermò all'ingresso della tenda e chiamò Aaronne e Miriam; ambedue si fecero avanti.</p>
<p class="C12 V6">L'Eterno quindi disse: «Ascoltate ora le mie parole! Se vi è tra di voi un profeta, io, l'Eterno, mi faccio conoscere a lui in visione, parlo con lui in sogno.</p>
<p class="C12 V7">Ma non così con il mio servo Mosè, che è fedele in tutta la mia casa.</p>
<p class="C12 V8">Con lui io parlo faccia a faccia, facendomi vedere, e non con detti oscuri; ed egli contempla la sembianza dell'Eterno. Perché dunque non avete temuto di parlare contro il mio servo, contro Mosè?.</p>
<p class="C12 V9">Così l'ira dell'Eterno si accese contro di loro, poi egli se ne andò.</p>
<p class="C12 V10">Quando la nuvola si fu ritirata di sopra alla tenda, ecco Miriam era lebbrosa, bianca come neve; Aaronne guardò Miriam, ed ecco era lebbrosa.</p>
<p class="C12 V11">Aaronne disse a Mosè: «Deh, signor mio, non addossare su di noi la colpa che abbiamo stoltamente commesso e il peccato che abbiamo fatto.</p>
<p class="C12 V12">Deh non permettere che ella sia come uno morto, la cui carne è già mezza consumata quando esce dal grembo di sua madre!».</p>
<p class="C12 V13">Così Mosè grido all'Eterno, dicendo: «Guariscila, o Dio, te ne prego!».</p>
<p class="C12 V14">Allora l'Eterno rispose a Mosè: «Se suo padre le avesse sputato in viso, non sarebbe forse nella vergogna per sette giorni Sia dunque isolata fuori dell'accampamento sette giorni; dopo ciò sarà di nuovo ammessa».</p>
<p class="C12 V15">Miriam dunque fu isolata fuori dell'accampamento sette giorni; e il popolo non si mise in cammino finché Miriam non fu riammessa nell'accampamento.</p>
<p class="C12 V16">Poi il popolo partì da Hatseroth e si accampò nel deserto di Paran.</p>
<p class="C13 V1">L'Eterno parlò a Mosè, dicendo:</p>
<p class="C13 V2">«Manda degli uomini ad esplorare il paese di Canaan che io do ai figli d'Israele. Ne manderete uno per ogni tribù dei loro padri; siano tutti dei loro principi».</p>
<p class="C13 V3">Così Mosè li mandò dal deserto di Paran. secondo l'ordine dell'Eterno; tutti questi erano capi dei figli d'Israele.</p>
<p class="C13 V4">Questi erano i loro nomi: per la tribù di Ruben. Shammua. figlio di Zakkur;</p>
<p class="C13 V5">per la tribú di Simeone. Shafat, figlio di Hori;</p>
<p class="C13 V6">per la tribú di Giuda, Caleb, figlio di Jefunneh;</p>
<p class="C13 V7">per la tribù d'Issacar, Igal, figlio di Giuseppe,</p>
<p class="C13 V8">per la tribù di Efraim, Hoscea figlio di Nun;</p>
<p class="C13 V9">per la tribù di Beniamino, Palti, figlio di Rafu;</p>
<p class="C13 V10">per la tribù di Zabulon, Gaddiel, figlio di Sodi;</p>
<p class="C13 V11">per la tribù di Giuseppe, cioè per la tribù di Manasse, Gaddi figlio di Susi;</p>
<p class="C13 V12">per la tribù di Dan, Ammiel, figlio di Ghemalli;</p>
<p class="C13 V13">per la tribù di Ascer, Setur, figlio di Mikael;</p>
<p class="C13 V14">per la tribù di Neftali, Nahbi, figlio di Vofsi;</p>
<p class="C13 V15">per la tribù di Gad, Gheuel, figlio di Maki.</p>
<p class="C13 V16">Questi sono i nomi degli uomini che Mosè mandò a esplorare il paese. Or Mosè diede a Hoscea, figlio di Nun, il nome di Giosuè.</p>
<p class="C13 V17">Mosè dunque li mandò a esplorare il paese di Canaan e disse loro: «Salite di qui nel Neghev, poi salite nella regione montuosa,</p>
<p class="C13 V18">per vedere come è il paese, se il popolo che l'abita è forte o debole, esiguo o numeroso;</p>
<p class="C13 V19">come è il paese che abita, se buono o cattivo e come sono le città in cui abita, se siano accampamenti o luoghi fortificati;</p>
<p class="C13 V20">e come è la terra, se grassa o magra, se vi siano alberi o no. Siate coraggiosi e portate dei frutti del paese». Era il tempo in cui cominciava a maturare l'uva.</p>
<p class="C13 V21">Quelli dunque salirono e esplorarono il paese di Tsin fino a Rehob, entrando dalla parte di Hamath.</p>
<p class="C13 V22">Salirono attraverso il Neghev e andarono fino a Hebron, dov'erano Ahiman, Sceshai e Talmai, discendenti di Anak. (Or Hebron era stata edificata sette anni prima di Tsoan in Egitto).</p>
<p class="C13 V23">Giunsero quindi fino alla valle di Eshkol, dove tagliarono un tralcio con un grappolo d'uva, che portarono in due con una stanga; e presero anche delle melagrane e dei fichi.</p>
<p class="C13 V24">Quel luogo fu chiamato valle di Eshkol, a motivo del grappolo d'uva che i figli d'Israele vi tagliarono.</p>
<p class="C13 V25">Tornarono dall'esplorazione del paese al termine di quaranta giorni,</p>
<p class="C13 V26">e andarono a trovare Mosè ed Aaronne e tutta l'assemblea dei figli d'Israele nel deserto di Paran, a adesh; davanti a loro e a tutta l'assemblea fecero un resoconto e mostrarono loro i frutti del paese.</p>
<p class="C13 V27">Così fecero davanti a lui il resoconto, dicendo: «Noi siamo arrivati nel paese dove ci hai mandato; vi scorre veramente latte e miele, e questi sono i suoi frutti.</p>
<p class="C13 V28">Ma il popolo che abita il paese è forte, le città sono fortificate e grandissime; e là abbiamo pure visto i discendenti di Anak.</p>
<p class="C13 V29">Gli Amalekiti abitano la regione del Neghev; gli Hittei, i Gebusei e gli Amorei abitano invece la regione montuosa, mentre i Cananei abitano vicino al mare e lungo il Giordano».</p>
<p class="C13 V30">Caleb allora calmò il popolo che mormorava contro Mosè e disse: «Saliamo subito e conquistiamo il paese, perché possiamo certamente farlo».</p>
<p class="C13 V31">Ma gli uomini che erano andati con lui dissero: «Non possiamo salire contro questo popolo, perché è piú Forte di noi».</p>
<p class="C13 V32">Così presentarono ai figli d'Israele un cattivo resoconto del paese che avevano esplorato dicendo: «Il paese che abbiamo attraversato per esplorarlo è un paese che divora i suoi abitanti; e tutta la gente che in esso abbiamo visto è gente di alta statura.</p>
<p class="C13 V33">Inoltre là abbiamo visto i giganti (i discendenti di Anak provengono dai giganti), di fronte ai quali ci sembrava di essere delle cavallette, e così dovevamo sembrare a loro».</p>
<p class="C14 V1">Allora tutta l'assemblea alzò la voce e diede in alte grida; e quella notte il popolo pianse.</p>
<p class="C14 V2">E tutti i figli d'Israele mormorarono contro Mosè e contro Aaronne e tutti l'assemblea disse loro: «Fossimo morti nel paese d'Egitto o fossimo morti in questo deserto!</p>
<p class="C14 V3">Perché l'Eterno ci conduce in questo paese per farci cadere di spada? Le nostre mogli e i nostri piccoli saranno preda del nemico. Non sarebbe meglio per noi ritornare in Egitto?».</p>
<p class="C14 V4">E si dissero l'un l'altro: «Scegliamo un capo e torniamo in Egitto!».</p>
<p class="C14 V5">Allora Mosè ed Aaronne si prostrarono a terra davanti a tutta l'assemblea riunita dei figli d'Israele.</p>
<p class="C14 V6">Giosuè, figlio di Nun, e Caleb, figlio di Jefunneh, che erano tra coloro che avevano esplorato il paese, si stracciarono le vesti,</p>
<p class="C14 V7">e parlarono così a tutta l'assemblea dei figli d'Israele dicendo: «Il paese che abbiamo attraversato per esplorarlo è un paese buono, buonissimo.</p>
<p class="C14 V8">Se l'Eterno si compiace con noi, ci condurrà in questo paese e ce lo darà, «un paese dove scorre latte e miele».</p>
<p class="C14 V9">Soltanto non ribellatevi all'Eterno e non abbiate paura del popolo del paese, perché essi saranno nostro cibo; la loro difesa si è allontanata da loro e l'Eterno è con noi; non abbiate paura di loro».</p>
<p class="C14 V10">Allora tutta l'assemblea parlò di lapidarli; ma la gloria dell'Eterno apparve sulla tenda di convegno a tutti i figli d'Israele.</p>
<p class="C14 V11">Poi l'Eterno disse a Mosè: «Fino a quando mi disprezzerà questo popolo? E Fino a quando rifiuteranno di credere dopo tutti i miracoli che ho operato in mezzo a loro?</p>
<p class="C14 V12">Io lo colpirò con la peste e lo distruggerò, ma farò di te una nazione più grande e più potente di lui».</p>
<p class="C14 V13">Mosè disse all'Eterno: «Ma lo udranno gli Egiziani, di mezzo ai quali tu hai fatto salire questo popolo per la tua potenza,</p>
<p class="C14 V14">e lo faranno sapere agli abitanti di questo paese. Essi hanno udito che tu, o Eterno, sei in mezzo a questo popolo, che ti mostri loro faccia a faccia, che la tua nuvola sta sopra di loro e che cammini davanti a loro di giorno in una colonna di nuvola e di notte in una colonna di fuoco.</p>
<p class="C14 V15">Ora se fai perire questo popolo come un sol uomo, le nazioni che hanno udito la tua fama parleranno, dicendo:</p>
<p class="C14 V16">"Poiché l'Eterno non è stato capace di fare entrare questo popolo nel paese che aveva giurato di dargli, li ha uccisi nel deserto".</p>
<p class="C14 V17">Ma ora, ti prego, sia la potenza del mio Signore manifestata nella sua grandezza, come tu hai parlato dicendo:</p>
<p class="C14 V18">"L'Eterno è lento all'ira e grande in misericordia; egli perdona l'iniquità e il peccato, ma non lascia impunito il colpevole, punendo l'iniquità dei padri sui figli, fino alla terza e alla quarta generazione".</p>
<p class="C14 V19">Deh, perdona l'iniquità di questo popolo, secondo la grandezza della tua misericordia, come hai perdonato a questo popolo dall'Egitto fin qui».</p>
<p class="C14 V20">Allora l'Eterno disse: «Io perdono, come tu hai chiesto;</p>
<p class="C14 V21">ma, come è vero che io vivo, tutta la terra sarà ripiena della gloria dell'Eterno,</p>
<p class="C14 V22">e tutti questi uomini che hanno visto la mia gloria e i prodigi che ho fatto in Egitto e nel deserto, e mi hanno già tentato dieci volte e non hanno ubbidito alla mia voce,</p>
<p class="C14 V23">certo non vedranno il paese che ho giurato di dare ai loro padri. Nessuno di quelli che mi hanno disprezzato lo vedrà;</p>
<p class="C14 V24">ma il mio servo Caleb, Poiché è stato animato da un altro spirito e mi ha seguito pienamente, io lo introdurrò nel paese nel quale è andato; e la sua progenie lo possederà.</p>
<p class="C14 V25">Or gli Amalekiti e i Cananei abitano nella valle, domani tornate indietro e incamminatevi verso il deserto, in direzione del Mar Rosso.</p>
<p class="C14 V26">L'Eterno parlò ancora a Mosè e ad Aaronne, dicendo:</p>
<p class="C14 V27">«Fino a quando sopporterò io questa malvagia assemblea che mormora contro di me? lo ho udito i mormorii che i figli d'Israele fanno contro di me.</p>
<p class="C14 V28">Di' loro: Come è vero che io vivo dice l'Eterno, io vi farò quello che ho sentito dire da voi.</p>
<p class="C14 V29">I vostri cadaveri cadranno in questo deserto; voi tutti che siete stati recensiti, dall'età di vent'anni in su, e che avete mormorato contro di me,</p>
<p class="C14 V30">non entrerete di certo nel paese nel quale giurai di farvi abitare, ad eccezione di Caleb, figlio di Jefunneh, e di Giosuè, figlio di Nun.</p>
<p class="C14 V31">I vostri piccoli invece, che avete detto sarebbero preda di nemici, li farò entrare; ed essi conosceranno il paese che voi avete disprezzato.</p>
<p class="C14 V32">Ma quanto a voi, i vostri cadaveri cadranno in questo deserto.</p>
<p class="C14 V33">E i vostri figli pascoleranno le greggi nel deserto per quarant'anni e porteranno la pena delle vostre infedeltà, finche i vostri cadaveri non siano consumati nel deserto.</p>
<p class="C14 V34">In base al numero dei giorni che avete impiegato ad esplorare il paese, cioè quaranta giorni, per ogni giorno porterete la vostra colpa un anno, per un totale di quarant'anni; e voi conoscerete cosa sia l'essermi ritirato da voi.</p>
<p class="C14 V35">Io, l'Eterno, ho parlato; certo così farò a tutta questa malvagia assemblea che si è riunita contro di me; in questo deserto saranno consumati e qui moriranno».</p>
<p class="C14 V36">Ora gli uomini che Mosè aveva mandato a esplorare il paese e che, tornati, avevano fatto mormorare tutta l'assemblea contro di lui facendo un cattivo resoconto del paese,</p>
<p class="C14 V37">quegli uomini, che avevano fatto un cattivo resoconto del paese, morirono colpiti da una piaga, davanti all'Eterno.</p>
<p class="C14 V38">Ma Giosuè, figlio di Nun, e Caleb figlio di Jefunneh, rimasero vivi fra quegli uomini che erano andati ad esplorare il paese.</p>
<p class="C14 V39">Allora Mosè riferì queste parole a tutti i figli d'Israele, e il popolo fece gran cordoglio.</p>
<p class="C14 V40">Si alzarono così al mattino presto e salirono sulla cima del monte dicendo: «Eccoci qua; noi saliremo al luogo di cui ha parlato l'Eterno, poiché abbiamo peccato».</p>
<p class="C14 V41">Ma Mosè disse: «Perché trasgredite l'ordine dell'Eterno? La cosa non riuscirà.</p>
<p class="C14 V42">Non salite, perché sareste sconfitti dai vostri nemici, Poiché l'Eterno non è in mezzo a voi.</p>
<p class="C14 V43">Davanti a voi infatti stanno gli Amalekiti e i Cananei, e voi cadrete per la spada; Poiché vi siete allontanati dal seguire l'Eterno, l'Eterno non sarà con voi».</p>
<p class="C14 V44">Ciò nonostante essi ebbero l'ardire di salire sulla cima del monte; ma l'arca del patto dell'Eterno e Mosè non si mossero dal mezzo dell'accampamento.</p>
<p class="C14 V45">Allora gli Amalekiti e i Cananei che abitavano su quel monte scesero giù, li batterono e li misero in rotta fino a Hormah.</p>
<p class="C15 V1">Poi l'Eterno parlò a Mosè, dicendo:</p>
<p class="C15 V2">«Parla ai figli d'Israele e di' loro: Quando sarete entrati nel paese che dovete abitare che io vi do,</p>
<p class="C15 V3">e offrirete all'Eterno un sacrificio fatto col fuoco, un olocausto o un sacrificio, per l'adempimento di un voto o come offerta volontaria o nelle vostre feste stabilite, per fare un odore soave all'Eterno con un animale, preso dalla mandria o dal gregge,</p>
<p class="C15 V4">colui che presenterà la sua offerta all'Eterno, offrirà come oblazione di cibo un decimo di efa di fior di farina mescolata con un quarto di hin di olio;</p>
<p class="C15 V5">inoltre porterai una libazione di un quarto di hin di vino con l'olocausto o il sacrificio, per ogni agnello.</p>
<p class="C15 V6">Se è per un montone, porterai come oblazione di cibo due decimi di efa di fior di farina mescolata con un terzo di hin di olio,</p>
<p class="C15 V7">e farai una libazione di un terzo di hin di vino come offerta di odore soave all'Eterno.</p>
<p class="C15 V8">Se invece come olocausto o come sacrificio porti un torello, per l'adempimento di un voto o come sacrificio di ringraziamento all'Eterno,</p>
<p class="C15 V9">assieme al torello si offrirà, come oblazione di cibo, tre decimi di efa di fior di farina mescolata con mezzo hin di olio;</p>
<p class="C15 V10">e porterai come libazione mezzo hin di vino; è un sacrificio fatto col fuoco, di odore soave all'Eterno.</p>
<p class="C15 V11">Così si farà per ogni torello, per ogni montone, per ogni agnello o capretto, secondo il numero che preparate.</p>
<p class="C15 V12">Farete così per ogni animale che porterete.</p>
<p class="C15 V13">Tutti quelli che sono nativi del paese faranno le cose così, quando offriranno un sacrificio fatto col fuoco di odore soave all'Eterno.</p>
<p class="C15 V14">E se uno straniero che risiede con voi, o chiunque si trovi tra di voi nelle generazioni future, desiderasse offrire un sacrificio fatto col fuoco, di odore soave all'Eterno, farà come fate voi.</p>
<p class="C15 V15">Vi sarà un solo statuto per tutta l'assemblea, per voi e per lo straniero che risiede con voi; sarà uno statuto perpetuo, per tutte le vostre generazioni; come siete voi, così sarà lo straniero davanti all'Eterno.</p>
<p class="C15 V16">Ci sarà una stessa legge e uno stesso decreto per voi e per lo straniero che risiede con voi».</p>
<p class="C15 V17">L'Eterno parlò ancora a Mosè, dicendo:</p>
<p class="C15 V18">Parla ai figli d'Israele e di' loro: Quando sarete arrivati nel paese dove io vi conduco,</p>
<p class="C15 V19">e mangerete il pane del paese, presenterete all'Eterno un'offerta elevata.</p>
<p class="C15 V20">Delle primizie della vostra pasta presenterete una focaccia come offerta elevata; la presenterete come un'offerta elevata dell'aia.</p>
<p class="C15 V21">Delle primizie della vostra pasta darete all'Eterno un'offerta elevata per tutte le vostre generazioni.</p>
<p class="C15 V22">Se avete peccato per ignoranza e non avete osservato tutti questi comandamenti che l'Eterno ha trasmesso a Mosè,</p>
<p class="C15 V23">tutto ciò che l'Eterno vi ha comandato per mezzo di Mosè, dal giorno che l'Eterno vi ha dato dei comandi e in seguito per tutte le vostre generazioni,</p>
<p class="C15 V24">se il peccato è stato commesso per ignoranza, senza che l'assemblea se ne rendesse conto, tutta l'assemblea offrirà un torello come olocausto in odore soave all'Eterno, assieme alla sua oblazione di cibo e alla sua libazione secondo quanto è decretato, e un capretto come sacrificio per il peccato.</p>
<p class="C15 V25">Così il sacerdote farà l'espiazione per tutta l'assemblea dei figli d'Israele e sarà loro perdonato, perché è stato un peccato commesso per ignoranza, ed essi hanno portato la loro offerta, un sacrificio fatto all'Eterno col fuoco, e il loro sacrificio per il peccato davanti all'Eterno, per il loro peccato d'ignoranza.</p>
<p class="C15 V26">Sarà perdonato a tutta l'assemblea dei figli d'Israele e allo straniero che risiede in mezzo a loro, perché tutto il popolo lo ha fatto per ignoranza.</p>
<p class="C15 V27">Se è una sola persona a peccare per ignoranza, offra una capra di un anno come sacrificio per il peccato.</p>
<p class="C15 V28">E il sacerdote farà l'espiazione davanti all'Eterno per la persona che ha peccato per ignoranza, quando lo ha fatto senza la dovuta conoscenza; il sacerdote farà l'espiazione per essa e il peccato le sarà perdonato.</p>
<p class="C15 V29">Si tratti di un nativo del paese tra i figli di Israele o di uno straniero che risiede tra di voi, avrete un'unica legge per colui che pecca per ignoranza.</p>
<p class="C15 V30">Ma la persona che commette un peccato deliberatamente, sia essa nativa del paese o straniera, oltraggia l'Eterno; quella persona sarà sterminata di mezzo al suo popolo.</p>
<p class="C15 V31">Poiché ha disprezzato la parola dell'Eterno e ha violato il suo comandamento, quella persona dovrà essere sterminata; porterà il peso della sua iniquità».</p>
<p class="C15 V32">Mentre i figli d'Israele erano nel deserto, trovarono un uomo che raccoglieva legna in giorno di sabato.</p>
<p class="C15 V33">Quelli che l'avevano trovato a raccogliere legna lo portarono a Mosè, ad Aaronne e a tutta l'assemblea.</p>
<p class="C15 V34">E lo misero in prigione perché non era ancora stato definito che cosa fargli.</p>
<p class="C15 V35">Poi l'Eterno disse a Mosè: «Quell'uomo deve essere messo a morte; tutta l'assemblea lo lapiderà fuori del campo».</p>
<p class="C15 V36">Così tutta l'assemblea lo portò fuori dell'accampamento e lo lapidò; e quello mori, come l'Eterno aveva ordinato a Mosè.</p>
<p class="C15 V37">L'Eterno parlò ancora a Mosè dicendo:</p>
<p class="C15 V38">«Parla ai figli d'Israele e di' loro che si facciano, di generazione in generazione, delle frange agli angoli delle loro vesti e che mettano alle frange di ogni angolo un cordone violetto.</p>
<p class="C15 V39">Sarà una frangia alla quale guarderete per ricordarvi di tutti i comandamenti dell'Eterno e metterli in pratica, e per non seguire invece il vostro cuore e i vostri occhi che vi portano alla fornicazione.</p>
<p class="C15 V40">Così vi ricorderete di tutti i miei comandamenti e li metterete in pratica, e sarete santi per il vostro DIO.</p>
<p class="C15 V41">Io sono l'Eterno, il vostro DIO, che vi ho fatti uscire dal paese d'Egitto per essere il vostro DIO. Io sono l'Eterno, il vostro DIO».</p>
<p class="C16 V1">Or Kore, figlio di Itshar, figlio di Kehath, figlio di Levi, insieme con Dathan e Abiram, figlio di Eliab, e On, figlio di Peleth, figli di Ruben.</p>
<p class="C16 V2">si levarono davanti a Mosè, assieme ad alcuni altri dei figli d'Israele, duecentocinquanta principi dell'assemblea, membri nominati del consiglio, uomini in vista.</p>
<p class="C16 V3">Essi si radunarono contro Mosè e contro Aaronne, e dissero loro: «Avete oltrepassato i limiti, perché tutta l'assemblea è santa, ciascuno di essi, e l'Eterno è in mezzo a loro; perché dunque vi innalzate sopra l'assemblea dell'Eterno?».</p>
<p class="C16 V4">All'udire questo, Mosè si prostrò con la faccia a terra;</p>
<p class="C16 V5">poi parlò a Kore e a tutta la sua gente, dicendo: Domani mattina l'Eterno mostrerà chi è suo e chi è santo, e lo farà avvicinare a sè; farà avvicinare a sè colui che egli ha scelto.</p>
<p class="C16 V6">Fate questo: prendete dei turiboli tu Kore e tutta la tua gente;</p>
<p class="C16 V7">domani mettetevi dentro del fuoco e ponetevi sopra dell'incenso davanti all'Eterno; e colui che l'Eterno avrà scelto sarà santo. Avete oltrepassato i limiti, figli di Levi!».</p>
<p class="C16 V8">Mosè disse poi a Kore: Ora ascoltate, o figli di Levi!</p>
<p class="C16 V9">E forse poca cosa per voi che il DIO d'Israele vi abbia appartati dall'assemblea d'Israele e vi abbia fatto avvicinare a sè per compiere il servizio del tabernacolo dell'Eterno e per stare davanti all'assemblea e servire loro?</p>
<p class="C16 V10">Egli ha fatto avvicinare a sè te e tutti i tuoi fratelli, figli di Levi con te. Ma ora vorreste avere anche il sacerdozio?</p>
<p class="C16 V11">Per questo tu e tutta la tua gente vi siete radunati contro l'Eterno. E chi è Aaronne perché mormoriate contro di lui?».</p>
<p class="C16 V12">Allora Mosè mandò a chiamare Dathan e Abiram, figli di Eliab; ma essi dissero: Noi non saliremo.</p>
<p class="C16 V13">forse poca cosa l'averci fatto uscire da un paese dove scorre latte e miele, per farci morire nel deserto, perché tu voglia dominare su di noi?</p>
<p class="C16 V14">Inoltre non ci hai condotti in un paese dove scorre latte e miele e non ci hai dato in eredità campi e vigne! Vuoi tu cavare gli occhi a questa gente? Noi non saliremo».</p>
<p class="C16 V15">Allora Mosè si adirò forte e disse all'Eterno: Non accettare la loro oblazione; io non ho preso da costoro neppure un asino e non ho fatto torto ad alcuno di loro».</p>
<p class="C16 V16">Poi Mosè disse a Kore: Tu e tutta la tua gente trovatevi domani davanti all'Eterno, tu e loro con Aaronne;</p>
<p class="C16 V17">e ciascuno di voi prenda il suo turibolo, vi metta dentro dell'incenso e porti ciascuno il suo turibolo davanti all'Eterno; saranno duecentocinquanta turiboli. Anche tu ed Aaronne porterete ciascuno il vostro turibolo.</p>
<p class="C16 V18">Essi dunque presero ciascuno il suo turibolo, vi misero dentro del fuoco, vi posero sopra dell'incenso e si fermarono all'ingresso della tenda di convegno con Mosè e Aaronne.</p>
<p class="C16 V19">Kore convocò tutta l'assemblea contro di loro all'ingresso della tenda di convegno; e la gloria dell'Eterno apparve a tutta l'assemblea.</p>
<p class="C16 V20">Allora l'Eterno parlò a Mosè e ad Aaronne, dicendo:</p>
<p class="C16 V21">Separatevi da questa assemblea e io li consumerò in un attimo.</p>
<p class="C16 V22">Ma essi si prostrarono con la faccia a terra e dissero: «O Dio, DIO degli spiriti di ogni carne! Poiché un sol uomo ha peccato, dovresti tu adirarti contro tutta l'assemblea?.»</p>
<p class="C16 V23">Allora l'Eterno parlò a Mosè, dicendo:</p>
<p class="C16 V24">«Parla all'assemblea e di': «Allontanatevi dalle vicinanze della dimora di Kore, di Dathan e di Abiram»».</p>
<p class="C16 V25">Mosè quindi si levò e andò da Dathan e da Abiram; e gli anziani d'Israele lo seguirono.</p>
<p class="C16 V26">Egli quindi parlò all'assemblea, dicendo: Allontanatevi dalle tende di questi uomini malvagi e non toccate nulla di ciò che loro appartiene per non essere consumati in tutti i loro peccati.</p>
<p class="C16 V27">Così essi si allontanarono dalle vicinanze della dimora di Kore, di Dathan di Abiram. Dathan e Abiram uscirono e si fermarono all'ingresso delle loro tende con le loro mogli, i loro figli e i loro piccoli.</p>
<p class="C16 V28">Allora Mosè disse: Da questo conoscerete che l'Eterno mi ha mandato per fare tutte queste opere e che non ho agito di mio arbitrio.</p>
<p class="C16 V29">Se questa gente muore come muoiono tutti gli uomini, se la loro sorte è la sorte comune a tutti gli uomini, l'Eterno non mi ha mandato;</p>
<p class="C16 V30">ma se l'Eterno fa una cosa nuova, se la terra apre la sua bocca e li ingoia con tutto ciò che loro appartiene, ed essi scendono vivi nello Sceol', allora riconoscerete che questi uomini hanno disprezzato l'Eterno».</p>
<p class="C16 V31">Or, avvenne che, appena ebbe finito di proferire tutte queste parole, il suolo si spaccò sotto di loro,</p>
<p class="C16 V32">la terra spalancò la sua bocca e li inghiottì con le loro Famiglie, con tutta la gente che parteggiava per Kore, con tutte le loro sostanze.</p>
<p class="C16 V33">Così scesero vivi nello Sceol; la terra si richiuse su loro ed essi scomparvero di mezzo all'assemblea.</p>
<p class="C16 V34">Tutto Israele che si trovava intorno a loro, alle loro grida fuggì, perché dicevano: «Che la terra non inghiottisca anche noi!».</p>
<p class="C16 V35">E un fuoco uscì dalla presenza dell'Eterno e divorò i duecentocinquanta uomini che offrivano l'incenso.</p>
<p class="C16 V36">Poi l'Eterno parlò a Mosè, dicendo:</p>
<p class="C16 V37">«Di' a Eleazar, figlio del sacerdote Aaronne, di tirar fuori i turiboli dall'incendio, perché sono sacri, e di buttare il fuoco lontano;</p>
<p class="C16 V38">e dei turiboli di costoro che hanno peccato a prezzo della loro vita si facciano tante lamine battute per rivestirne l'altare perché li hanno presentati davanti all'Eterno e perciò sono sacri, ed essi saranno un segno di monito per i figli d'Israele».</p>
<p class="C16 V39">Così il sacerdote Eleazar prese i turiboli di bronzo presentati da coloro che erano stati arsi, e li ridusse in lamine per ricoprire l'altare,</p>
<p class="C16 V40">affinché servissero di ricordo ai figli d'Israele, e nessun estraneo che non è della progenie di Aaronne si avvicinasse ad offrire incenso davanti all'Eterno e non subisse la sorte di Kore e della sua gente, come l'Eterno gli aveva detto per mezzo di Mosè.</p>
<p class="C16 V41">Il giorno seguente, tutta l'assemblea dei figli d'Israele mormorò contro Mosè ed Aaronne, dicendo: «Voi avete fatto morire il popolo dell'Eterno».</p>
<p class="C16 V42">Or avvenne che, mentre l'assemblea si radunava contro Mosè e contro Aaronne, essi si volsero verso la tenda di convegno; ed ecco, la nuvola la ricopriva e apparve la gloria dell'Eterno.</p>
<p class="C16 V43">Allora Mosè e Aaronne si portarono davanti alla tenda di convegno.</p>
<p class="C16 V44">E l'Eterno parlò a Mosè, dicendo:</p>
<p class="C16 V45">«Allontanatevi da questa assemblea e io li consumerò in un attimo». Ed essi si prostrarono con la faccia a terra.</p>
<p class="C16 V46">Così Mosè disse ad Aaronne: «Prendi il turibolo, mettivi dentro del fuoco preso dall'altare, poni sopra dell'incenso e portalo presto in mezzo all'assemblea, e fa' l'espiazione per essi, Poiché è scoppiata l'ira che viene dall'Eterno, la piaga è già cominciata».</p>
<p class="C16 V47">Allora Aaronne prese il turibolo, come Mosè aveva detto, e corse in mezzo all'assemblea; ed ecco, la calamità era già cominciata fra il popolo; così mise l'incenso nel turibolo e fece l'espiazione per il popolo.</p>
<p class="C16 V48">E si fermò tra i morti e i vivi, e la calamità si arrestò.</p>
<p class="C16 V49">Or quelli che morirono per la calamità furono quattordicimilasettecento, oltre quelli che erano morti per il fatto di Kore.</p>
<p class="C16 V50">Così Aaronne tornò da Mosè all'ingresso della tenda di convegno, perché la calamità si era arrestata.</p>
<p class="C17 V1">Poi l'Eterno parlò a Mosè, dicendo:</p>
<p class="C17 V2">«Parla ai figli d'Israele e fatti dare da loro delle verghe, una per ogni casa dei loro padri, cioè dodici verghe da parte di tutti i loro principi secondo le case dei loro padri; scriverai il nome di ognuno sulla sua verga;</p>
<p class="C17 V3">e scriverai il nome di Aaronne sulla verga di Levi, Poiché ci sarà una verga per ogni capo delle case dei loro padri.</p>
<p class="C17 V4">Poi le metterai nella tenda di convegno, davanti alla testimonianza, dove io mi incontro con voi.</p>
<p class="C17 V5">E avverrà che la verga dell'uomo che io scelgo, fiorirà e farò cessare davanti a me i mormorii che i figli d'Israele mormorano contro di voi».</p>
<p class="C17 V6">Così Mosè parlò ai figli d'Israele e tutti i loro principi gli diedero una verga ciascuno, secondo le case dei loro padri, cioè dodici verghe; e la verga di Aaronne era in mezzo alle loro verghe.</p>
<p class="C17 V7">Mosè quindi mise quelle verghe davanti all'Eterno nella tenda della testimonianza.</p>
<p class="C17 V8">Il giorno seguente, Mosè entrò nella tenda della testimonianza; ed ecco, la verga di Aaronne per la casa di Levi era fiorita: aveva messo fuori dei germogli, aveva fatto sbocciare dei fiori e prodotto delle mandorle.</p>
<p class="C17 V9">Allora Mosè portò fuori tutte le verghe dalla presenza dell'Eterno davanti a tutti i figli d'Israele; ed essi le videro e presero ciascuno la sua verga.</p>
<p class="C17 V10">L'Eterno disse quindi a Mosè: «Riporta la verga di Aaronne davanti alla testimonianza, perché sia conservata come un segno di monito per i ribelli, affinché sia messo fine ai loro mormorii contro di me ed essi non muoiano».</p>
<p class="C17 V11">Mosè fece così; fece come l'Eterno gli aveva comandato.</p>
<p class="C17 V12">I figli d'Israele parlarono quindi a Mosè, dicendo: «Ecco, periamo, siamo perduti, siamo tutti perduti!</p>
<p class="C17 V13">Chiunque si avvicina al tabernacolo dell'Eterno, muore; dovremo perire tutti quanti?».</p>
<p class="C18 V1">Poi l'Eterno disse ad Aaronne: «Tu, i tuoi figli e la casa di tuo padre con te, porterete il peso delle iniquità commesse contro il santuario, e tu e i tuoi figli porterete il peso delle iniquità commesse nell'esercizio del vostro sacerdozio.</p>
<p class="C18 V2">Farai pure avvicinare con te i tuoi fratelli, la tribù di Levi, la tribù di tuo padre, perché si uniscano a te e ti servano, quando tu e i tuoi figli con te sarete davanti alla tenda della testimonianza.</p>
<p class="C18 V3">Essi presteranno servizio a te e svolgeranno tutte le mansioni della tenda; ma non si avvicineranno agli arredi del santuario e all'altare, altrimenti morirete entrambi, essi con te.</p>
<p class="C18 V4">Essi si uniranno a te e svolgeranno le mansioni della tenda di convegno per tutto il lavoro della tenda ma nessun estraneo si avvicinerà a voi.</p>
<p class="C18 V5">Voi svolgerete dunque il servizio del santuario e dell'altare, affinché non vi sia più ira contro i figli d'Israele.</p>
<p class="C18 V6">Ecco, io stesso ho preso i vostri fratelli, i Leviti, dal mezzo dei figli d'Israele; essi sono dati in dono dall'Eterno a voi per svolgere il servizio della tenda di convegno.</p>
<p class="C18 V7">Ma tu e i tuoi figli con te eserciterete il vostro sacerdozio in tutto ciò che riguarda l'altare e che è di là dal velo; e presterete il vostro servizio. lo vi do il vostro sacerdozio come un dono per servizio, ma l'estraneo che si avvicinerà sarà messo a morte».</p>
<p class="C18 V8">L'Eterno disse ancora ad Aaronne: «Ecco, io vi affido pure la cura delle mie offerte elevate, di tutte le cose consacrate dei Figli d'Israele; le do a te e ai tuoi figli, come uno statuto perpetuo a motivo della vostra unzione.</p>
<p class="C18 V9">Questo ti apparterrà fra le cose santissime non consumate dal fuoco: tutte le loro offerte e cioè ogni oblazione di cibo, ogni sacrificio per il peccato e ogni sacrificio per la trasgressione che mi presenteranno; sono cose santissime che apparterranno a te e ai tuoi figli.</p>
<p class="C18 V10">Le mangerai in luogo santissimo; ne mangerà ogni maschio; saranno per te cose sante.</p>
<p class="C18 V11">Questo ancora ti apparterrà: i doni che i figli d'Israele presenteranno per elevazione e tutte le loro offerte agitate; io le do a te, ai tuoi figli e alle tue figlie con te, come statuto perpetuo. Chiunque è puro in casa tua ne potrà mangiare.</p>
<p class="C18 V12">Tutto il meglio dell'olio e tutto il meglio del mosto e del grano, le loro primizie che danno all'Eterno le do a te.</p>
<p class="C18 V13">Le primizie di tutto ciò che produce la loro terra e che essi presentano all'Eterno saranno tue. Chiunque è puro in casa tua ne potrà mangiare.</p>
<p class="C18 V14">Tutto ciò che è consacrato in Israele sarà tuo.</p>
<p class="C18 V15">Ogni primo parto di ogni carne che essi offriranno all'Eterno, tanto degli uomini come degli animali, sarà tuo; ma certamente riscatterai il primogenito dell'uomo e riscatterai il primo parto degli animali impuri.</p>
<p class="C18 V16">E quelli che devono essere riscattati li riscatterai all'età di un mese, secondo il tuo estimo, per cinque sicli d'argento, secondo il siclo del santuario, che è di venti ghere.</p>
<p class="C18 V17">Ma non riscatterai il primogenito della vacca né il primogenito della pecora né il primogenito della capra; sono cosa sacra; spruzzerai il loro sangue sull'altare e farai fumare il loro grasso come sacrificio fatto col fuoco, in odore soave all'Eterno.</p>
<p class="C18 V18">La loro carne sarà tua; sarà tua come il petto dell'offerta agitata e come la coscia destra.</p>
<p class="C18 V19">lo do a te, ai tuoi figli e alle tue figlie con te, come statuto perpetuo, tutte le offerte elevate di cose sante che i figli d'Israele presentano all'Eterno. E un patto di sale e perpetuo davanti all'Eterno, per te e per la tua progenie con te».</p>
<p class="C18 V20">L'Eterno disse ancora ad Aaronne: «Tu non avrai alcuna eredità nel loro paese e non ci sarà parte per te in mezzo a loro; io sono la tua parte e la tua eredità in mezzo ai figli d'Israele.</p>
<p class="C18 V21">Ecco, ai figli di Levi io do come eredità tutte le decime in Israele in cambio del servizio che svolgono, il servizio della tenda di convegno.</p>
<p class="C18 V22">E i figli d'Israele non si avvicineranno più alla tenda di convegno, altrimenti si caricherebbero di un peccato e morirebbero.</p>
<p class="C18 V23">Ma il servizio della tenda di convegno lo faranno soltanto i Leviti; ed essi porteranno il peso delle proprie iniquità; sarà uno statuto perpetuo per tutte le vostre generazioni; e non avranno alcuna eredità tra i figli d'Israele;</p>
<p class="C18 V24">Poiché io do come eredità ai Leviti le decime che i figli d'Israele presenteranno all'Eterno come offerta elevata; per questo ho detto loro: «Non avranno alcuna eredità tra i figli d'Israele»».</p>
<p class="C18 V25">L'Eterno parlò ancora a Mosè, dicendo:</p>
<p class="C18 V26">«Parla ai Leviti e di' loro: Quando prenderete dai figli d'Israele le decime che io vi do da parte loro come vostra eredità, ne farete un'offerta elevata all'Eterno, una decima della decima;</p>
<p class="C18 V27">e la vostra offerta elevata vi sarà contata come il grano ce viene dall'aia e come la pienezza dello strettoio.</p>
<p class="C18 V28">Così anche voi farete un'offerta elevata all'Eterno da tutte le decime che riceverete dai figli d'Israele, e di quelle darete l'offerta elevata dell'Eterno al sacerdote Aaronne.</p>
<p class="C18 V29">Da tutte le cose a voi donate ogni offerta elevata che spetta all'Eterno, di tutto il meglio di esse offrirete la parte consacrata.</p>
<p class="C18 V30">Perciò dirai loro: «Quando avete offerto il meglio, quel che rimane sarà contato ai Leviti come il prodotto dell'aia e come il prodotto dello strettoio.</p>
<p class="C18 V31">Lo potrete mangiare in qualunque luogo, voi e le vostre famiglie perché è il vostro salario in cambio del vostro servizio nella tenda di convegno.</p>
<p class="C18 V32">Così non sarete colpevoli di alcun peccato, perché ne avete offerto il meglio; ma non profanerete le cose sante dei figli d'Israele altrimenti morirete"».</p>
<p class="C19 V1">L'Eterno parlò ancora a Mosè e ad Aaronne, dicendo:</p>
<p class="C19 V2">«Questo è lo statuto della legge che l'Eterno ha comandato, dicendo: «Di' ai figli d'Israele che ti portino una giovenca rossa, senza macchia, senza difetti, e su cui non è mai stato posto alcun giogo.</p>
<p class="C19 V3">La darete al sacerdote Eleazar, che la condurrà fuori dell'accampamento e la farà scannare in sua presenza.</p>
<p class="C19 V4">Il sacerdote Eleazar prenderà col dito un po' del suo sangue e lo spruzzerà sette volte sul davanti della tenda di convegno;</p>
<p class="C19 V5">poi si brucerà la giovenca sotto i suoi occhi; la sua pelle, la sua carne, il suo sangue e i suoi escrementi saranno bruciati.</p>
<p class="C19 V6">Il sacerdote prenderà quindi del legno di cedro, dell'issopo, del panno scarlatto, e li getterà in mezzo al fuoco che consuma la giovenca.</p>
<p class="C19 V7">Poi il sacerdote laverà le sue vesti e laverà il suo corpo nell'acqua, e dopo rientrerà nell'accampamento; il sacerdote sarà impuro fino a sera.</p>
<p class="C19 V8">Anche colui che ha bruciato la giovenca laverà le sue vesti nell'acqua e laverà il suo corpo nell'acqua, e sarà impuro fino a sera.</p>
<p class="C19 V9">Un uomo puro raccoglierà le ceneri della giovenca e le depositerà fuori dell'accampamento in luogo puro, dove saranno conservate per l'assemblea dei figli d'Israele come acqua di purificazione: è per purificare dal peccato.</p>
<p class="C19 V10">E colui che ha raccolto le ceneri della giovenca laverà le sue vesti e sarà impuro fino a sera. Questo sarà uno statuto perpetuo per i figli d'Israele e per lo straniero che risiede in mezzo a loro.</p>
<p class="C19 V11">Chi tocca il corpo morto di qualsiasi persona sarà impuro per sette giorni.</p>
<p class="C19 V12">Egli si purificherà con quell'acqua il terzo e il settimo giorno, e sarà puro; ma se non si purificherà il terzo e il settimo giorno, non sarà puro.</p>
<p class="C19 V13">Chiunque tocca il corpo di una persona morta e non si purifica, contamina la dimora dell'Eterno; quella persona sarà sterminata dal mezzo d'Israele. Poiché l'acqua di purificazione non è stata spruzzata su di lui, egli è impuro; la sua impurità è ancora su di lui.</p>
<p class="C19 V14">Questa è la legge per quando un uomo muore in una tenda: chiunque entra in una tenda e chiunque è nella tenda sarà impuro per sette giorni.</p>
<p class="C19 V15">E ogni vaso aperto su cui non è fissato un coperchio, sarà impuro.</p>
<p class="C19 V16">Chiunque nei campi tocca uno ucciso per la spada o morto di morte naturale, o un osso d'uomo, o un sepolcro, sarà impuro per sette giorni.</p>
<p class="C19 V17">E per una persona impura si prenderà della cenere della vittima arsa per purificare dal peccato e si verserà su di essa dell'acqua corrente, in un vaso;</p>
<p class="C19 V18">poi un uomo puro prenderà dell'issopo, lo intingerà nell'acqua e ne spruzzerà la tenda, tutti gli utensili, tutte le persone che si trovano là e colui che ha toccato un osso o l'ucciso o il morto di morte naturale o il sepolcro.</p>
<p class="C19 V19">L'uomo puro spruzzerà l'impuro il terzo giorno e il settimo giorno; nel settimo giorno l'uomo impuro si purificherà: laverà le sue vesti, laverà se stesso nell'acqua, e alla sera sarà puro.</p>
<p class="C19 V20">Ma colui che è impuro e non si purifica, sarà sterminato dal mezzo dell'assemblea, perché ha contaminato il santuario dell'Eterno; l'acqua della purificazione non è stata spruzzata su di lui; è impuro.</p>
<p class="C19 V21">Sarà per loro uno statuto perpetuo. Colui che spruzza l'acqua di purificazione laverà le sue vesti; e chi tocca l'acqua di purificazione sarà impuro fino alla sera.</p>
<p class="C19 V22">Tutto ciò che la persona impura tocca sarà impuro; e la persona che tocca questo sarà impura fino alla sera"».</p>
<p class="C20 V1">Poi tutta l'assemblea dei figli d'Israele arrivò al deserto di Sin nel primo mese, e il popolo si fermò a Kadesh. Là mori Miriam e là fu sepolta.</p>
<p class="C20 V2">Or mancava l'acqua per l'assemblea, per cui si radunarono contro Mosè e contro Aaronne.</p>
<p class="C20 V3">Così il popolo contese con Mosè e gli parlò, dicendo: «Fossimo morti quando morirono i nostri fratelli davanti all'Eterno!</p>
<p class="C20 V4">Perché avete condotto l'assemblea dell'Eterno in questo deserto a morirvi, noi e il nostro bestiame?</p>
<p class="C20 V5">E perché ci avete fatti salire dall'Egitto per condurci in questo brutto luogo? Non è un luogo di grano o di fichi o di vigne o di melograni, e non c'è acqua da bere».</p>
<p class="C20 V6">Allora Mosè ed Aaronne si allontanarono dall'assemblea per recarsi all'ingresso della tenda di convegno e si prostrarono con la faccia a terra; e la gloria dell'Eterno apparve loro.</p>
<p class="C20 V7">Poi l'Eterno parlò a Mosè, dicendo:</p>
<p class="C20 V8">prendi il bastone; tu e tuo fratello Aaronne convocate l'assemblea e davanti ai loro occhi parlate alla roccia, ed essa darà la sua acqua; così farai sgorgare per loro acqua dalla roccia e darai da bere all'assemblea e al suo bestiame».</p>
<p class="C20 V9">Mosè dunque prese il bastone che era davanti all'Eterno, come l'Eterno gli aveva ordinato.</p>
<p class="C20 V10">Così Mosè ed Aaronne convocarono l'assemblea davanti alla roccia e Mosè disse loro: «Ora ascoltate, o ribelli; dobbiamo far uscire acqua per voi da questa roccia?».</p>
<p class="C20 V11">Poi Mosè alzò la mano, percosse la roccia col suo bastone due volte, e ne uscì acqua in abbondanza; e l'assemblea e il suo bestiame bevvero.</p>
<p class="C20 V12">Allora l'Eterno disse a Mosè e ad Aaronne: «Poiché non avete creduto in me per dare gloria a me agli occhi dei figli d'Israele, voi non introdurrete questa assemblea nel paese che io ho dato loro».</p>
<p class="C20 V13">Queste sono le acque di Meriba dove i figli d'Israele contesero con l'Eterno, ed egli si mostrò Santo in mezzo a loro.</p>
<p class="C20 V14">Poi Mosè mandò da Kadesh degli ambasciatori al re di Edom a dirgli: «Così dice Israele tuo fratello: Tu conosci tutte le avversità che abbiamo incontrato,</p>
<p class="C20 V15">come i nostri padri scesero in Egitto e noi dimorammo in Egitto per lungo tempo, e gli Egiziani maltrattarono noi e i nostri padri.</p>
<p class="C20 V16">Ma, quando gridammo all'Eterno, egli udì la nostra voce e mandò un Angelo, e ci fece uscire dall'Egitto; ed eccoci ora in Kadesh, una città ai margini dei tuoi confini.</p>
<p class="C20 V17">Deh, lasciaci passare per il tuo paese, noi non passeremo né per campi né per vigne e non berremo l'acqua dei pozzi; seguiremo la via Regia, senza deviare né a destra né a sinistra, finche avremo Oltrepassati i tuoi confini».</p>
<p class="C20 V18">Ma Edom rispose: «Tu non passerai sul mio territorio, altrimenti ti verrò contro con la spada».</p>
<p class="C20 V19">I figli d'Israele gli dissero: «Noi saliremo per la strada maestra; e se noi e il nostro bestiame berremo della tua acqua, te la pagheremo; lasciami soltanto transitare a piedi e niente più».</p>
<p class="C20 V20">Ma egli rispose: «Non passerai!». E Edom uscì contro Israele con molta gente e con mano forte.</p>
<p class="C20 V21">Così Edom rifiutò di lasciar passare Israele attraverso il suo territorio, per cui Israele si allontanò da lui.</p>
<p class="C20 V22">Allora i figli d'Israele, tutta l'assemblea, partirono da Kadesh e arrivarono al monte Hor.</p>
<p class="C20 V23">E l'Eterno parlò a Mosè e ad Aaronne al monte Hor, sui confini del paese di Edom, dicendo:</p>
<p class="C20 V24">«Aaronne sta per essere riunito al suo popolo, e non entrerà nel paese che ho dato ai figli d'Israele, perché vi siete ribellati al mio comando alle acque di Meriba.</p>
<p class="C20 V25">Prendi Aaronne ed Eleazar suo figlio e falli salire sul monte Hor.</p>
<p class="C20 V26">Spoglia Aaronne delle sue vesti e falle indossare a Eleazar suo figlio; e là Aaronne sarà riunito al suo popolo e morrà».</p>
<p class="C20 V27">Così Mosè fece come l'Eterno aveva ordinato; ed essi salirono sul monte Hor davanti agli occhi di tutta l'assemblea.</p>
<p class="C20 V28">Mosè spogliò Aaronne delle sue vesti e le fece indossare a Eleazar, suo figlio; e Aaronne morì là, sulla cima del monte. Poi Mosè ed Eleazar scesero dal monte.</p>
<p class="C20 V29">Quando tutta l'assemblea vide che Aaronne era morto, tutta la casa d'Israele pianse Aaronne per trenta giorni.</p>
<p class="C21 V1">Quando il re cananeo di Arad, che abitava nel Neghev, udì che Israele veniva per la via di Atharim, combattè contro Israele e fece alcuni prigionieri.</p>
<p class="C21 V2">Allora Israele fece un voto all'Eterno e disse: «Se tu mi darai nelle mani questo popolo, distruggerò completamente le loro città».</p>
<p class="C21 V3">L'Eterno diede ascolto alla voce d'Israele e gli diede nelle mani i Cananei; ed essi li distrussero completamente con le loro città, e quel luogo fu chiamato Hormah.</p>
<p class="C21 V4">Poi i figli d'Israele partirono dal monte Hor, dirigendosi verso il Mar Rosso, per fare il giro del paese di Edom; e il popolo si scoraggiò a motivo del viaggio.</p>
<p class="C21 V5">Il popolo quindi parlò contro Dio e contro Mosè, dicendo: «Perché ci avete fatti uscire dall'Egitto per farci morire in questo deserto? Poiché qui non c'è né pane né acqua e siamo nauseati di questo miserabile cibo».</p>
<p class="C21 V6">Allora l'Eterno mandò fra il popolo dei serpenti ardenti i quali mordevano la gente, e molti Israeliti morirono.</p>
<p class="C21 V7">Così il popolo venne da Mosè e disse: «Abbiamo peccato, perché abbiamo parlato contro l'Eterno e contro di te; prega l'Eterno che allontani da noi questi serpenti». E Mosè pregò per il popolo.</p>
<p class="C21 V8">L'Eterno disse quindi a Mosè: «Fa' un serpente ardente e mettilo sopra un'asta; e avverrà che chiunque sarà morso e lo guarderà, vivrà».</p>
<p class="C21 V9">Mosè fece allora un serpente di bronzo e lo mise sopra un'asta; e avveniva che, quando un serpente mordeva qualcuno, se questi guardava il serpente di bronzo, viveva.</p>
<p class="C21 V10">Poi i figli d'Israele partirono e si accamparono a Oboth.</p>
<p class="C21 V11">Partiti da Oboth, si accamparono a Ije-Abarim nel deserto che è di fronte a Moab, dal lato dove sorge il sole.</p>
<p class="C21 V12">Di là partirono e si accamparono nella valle di Zered.</p>
<p class="C21 V13">Poi partirono di là e si accamparono dall'altro lato dell'Arnon, che scorre nel deserto e proviene dai confini degli Amorei: Poiché l'Arnon fa da confine a Moab, fra Moab e gli Amorei.</p>
<p class="C21 V14">Per questo è detto nel Libro delle Guerre dell'Eterno: «Vaheb in Sufah, le valli dell'Arnon</p>
<p class="C21 V15">e il pendio delle valli che si estende verso le dimore di Ar e si appoggia alla frontiera di Moab».</p>
<p class="C21 V16">E di là andarono a Beer, che è il pozzo di cui l'Eterno aveva detto a Mosè: «Raduna il popolo e io gli darò dell'acqua».</p>
<p class="C21 V17">Allora Israele cantò questo cantico: «Sgorga, o pozzo! Cantate a lui!</p>
<p class="C21 V18">Il pozzo la cui acqua i principi hanno cercato che i nobili del popolo hanno scavato alla parola del legislatore, coi loro bastoni». Poi dal deserto andarono a Mattanah;</p>
<p class="C21 V19">da Mattanah a Nahaliel; e da Nahaliel a Bamoth,</p>
<p class="C21 V20">e da Bamoth nella valle che è nella campagna di Moab, verso l'altura del Pisgah che domina il deserto.</p>
<p class="C21 V21">Israele quindi mandò ambasciatori a Sihon, re degli Amorei, per dirgli:</p>
<p class="C21 V22">«Lasciami passare per il tuo paese; noi non entreremo nei campi o nelle vigne, non berremo l'acqua dei pozzi; seguiremo la via Regia finche avremo oltrepassato i tuoi confini».</p>
<p class="C21 V23">Ma Sihon non permise a Israele di passare per il suo territorio; anzi Sihon radunò tutta la sua gente e uscì contro Israele nel deserto; giunse a Jahats e combattè contro Israele.</p>
<p class="C21 V24">Israele lo sconfisse passandolo a fil di spada, e conquistò il suo paese dall'Arnon fino allo Jabbock, fino ai confini dei figli di Ammon, perché la frontiera dei figli di Ammon era forte.</p>
<p class="C21 V25">Così Israele prese tutte quelle città e abitò in tutte le città degli Amorei in Heshbon e in tutte le città del suo territorio,</p>
<p class="C21 V26">poiché Heshbon era la città di Sihon, re degli Amorei il quale aveva mosso guerra al precedente re di Moab e gli aveva tolto di mano tutto il suo paese fino all'Arnon.</p>
<p class="C21 V27">Per questo dicono i poeti: «Venite a Heshbon! la città di Sihon sia ricostruita e fortificata!</p>
<p class="C21 V28">Poiché un fuoco è uscito da Heshbon, una fiamma dalla città di Sihon; essa ha divorato Ar di Moab, i padroni delle alture dell'Arnon.</p>
<p class="C21 V29">Guai a te, o Moab! Sei perduto, o popolo di Kemosh! Egli ha reso i suoi figli fuggiaschi, e ha dato le sue figlie come schiave a Sihon, re degli Amorei.</p>
<p class="C21 V30">Ma noi li abbiamo colpiti con frecce; Heshbon è distrutta fino a Dibon. Abbiamo devastato tutto fino a Nofah, che è presso Medeba».</p>
<p class="C21 V31">Così Israele si stabilì nel paese degli Amorei.</p>
<p class="C21 V32">Poi Mosè mandò a esplorare Jaazer, e gli Israeliti presero le città del suo territorio e ne scacciarono gli Amorei che vi si trovavano.</p>
<p class="C21 V33">Poi cambiarono direzione e salirono per la strada di Bashan; e Og, re di Bashan, uscì contro di loro con tutta la sua gente per dar loro battaglia a Edrei.</p>
<p class="C21 V34">Ma l'Eterno disse a Mosè: «Non aver paura di lui, perché io lo do nelle tue mani con tutta la sua gente e il suo paese; trattalo come hai trattato Sihon, re degli Amorei che abitava a Heshbon.</p>
<p class="C21 V35">Così gli Israeliti batterono lui, i suoi figli e tutto il suo popolo, finchè non gli rimase più alcun superstite, e si impadronirono del suo paese.</p>
<p class="C22 V1">Poi i figli d'Israele partirono e si accamparono nelle pianure di Moab, oltre il Giordano sulla sponda opposta a Gerico.</p>
<p class="C22 V2">Or Balak, figlio di Tsippor, vide tutto quello che Israele aveva fatto agli Amorei;</p>
<p class="C22 V3">e Moab ebbe una gran paura di questo popolo che era così numeroso; Moab fu preso da grande spavento a motivo dei figli d'Israele.</p>
<p class="C22 V4">Così Moab disse agli anziani di Madian: «Ora questa moltitudine divorerà tutto ciò che è intorno a noi, come il bue divora l'erba dei campi. Balak, figlio di Tsippor era in quel tempo re di Moab.</p>
<p class="C22 V5">Egli mandò ambasciatori a Balaam figlio di Beor, a Pethor che è vicino al Fiume, nel paese dei figli del suo popolo, per chiamarlo e dirgli: «Ecco, un popolo è uscito dall'Egitto; esso ricopre la faccia della terra e si è stabilito di fronte a me.</p>
<p class="C22 V6">Orsú vieni, ti prego, e maledici per me questo popolo perché è troppo potente per me; forse riuscirò a sconfiggerlo e potrò scacciarlo dal paese; Poiché so che chi tu benedici è benedetto e chi tu maledici è maledetto.</p>
<p class="C22 V7">Allora gli anziani di Moab e gli anziani di Madian partirono con nelle loro mani la ricompensa dell'indovino; e arrivati da Balaam, gli riferirono le parole di Balak.</p>
<p class="C22 V8">Or Balaam disse loro: «Passate la notte qui e vi riferirò la risposta che l'Eterno mi darà. Così i principi di Moab rimasero con Balaam.</p>
<p class="C22 V9">Allora Dio venne da Balaam e gli disse: «Chi sono questi uomini che stanno con te?».</p>
<p class="C22 V10">E Balaam rispose a DIO: «Balak figlio di Tsippor, re di Moab, mi ha mandato a dire:</p>
<p class="C22 V11">"Ecco, il popolo che è uscito dall'Egitto ricopre la faccia della terra; or vieni e maledicilo per me; forse riuscirò a batterlo e potrò scacciarlo"».</p>
<p class="C22 V12">E Dio disse a Balaam: «Tu non andrai con loro, non maledirai quel popolo, perché esso è benedetto».</p>
<p class="C22 V13">Così Balaam si levò la mattina e disse ai principi di Balak: «Ritornate al vostro paese, perché l'Eterno mi ha rifiutato il permesso di venire con voi».</p>
<p class="C22 V14">I principi di Moab quindi si levarono, tornarono da Balak e dissero: «Balaam ha rifiutato di venire con noi».</p>
<p class="C22 V15">Allora Balak mandò di nuovo dei principi, in maggior numero e più ragguardevoli di quelli di prima.</p>
<p class="C22 V16">Essi vennero da Balaam e gli dissero: «Così dice Balak figlio di Tsippor: «Deh, nulla ti trattenga dal venire da me,</p>
<p class="C22 V17">perché io ti ricolmerò di onori e farò tutto ciò che mi dirai; vieni dunque, ti prego, e maledici questo popolo per me"».</p>
<p class="C22 V18">Ma Balaam rispose e disse ai servi di Balak: «Anche se Balak mi desse la sua casa piena di argento e d'oro, non potrei trasgredire l'ordine dell'Eterno, il mio DIO, per fare cosa piccola o grande.</p>
<p class="C22 V19">Ora perciò, vi prego, rimanete qui anche voi questa notte, affinché sappia che altro l'Eterno mi dirà».</p>
<p class="C22 V20">E DIO venne di notte a Balaam e gli disse: «Se questi uomini sono venuti a chiamarti, alzati e va' con loro; ma farai solo ciò che io ti dirò».</p>
<p class="C22 V21">Così Balaam si levò la mattina, sellò la sua asina e se ne andò con i principi di Moab.</p>
<p class="C22 V22">Ma l'ira di DIO si accese perché egli era andato; e l'Angelo dell'Eterno si pose sulla strada come nemico contro di lui. Or egli cavalcava la sua asina e aveva con sé due servi.</p>
<p class="C22 V23">L'asina vide l'Angelo dell'Eterno che stava sulla strada con la sua spada sguainata in mano, uscì dalla strada ed entrò nei campi. Balaam allora percosse l'asina per farla ritornare sulla strada.</p>
<p class="C22 V24">Ma l'Angelo dell'Eterno si fermò in uno stretto sentiero tra le vigne, che aveva un muro da una parte e un muro dall'altra.</p>
<p class="C22 V25">Quando l'asina vide l'Angelo dell'Eterno, si strinse contro il muro e schiacciò il piede di Balaam contro il muro; così Balaam la percosse di nuovo.</p>
<p class="C22 V26">Allora l'Angelo dell'Eterno andò oltre e si fermò in un luogo stretto dove non c'era modo di muoversi né a destra né a sinistra.</p>
<p class="C22 V27">L'asina vide l'Angelo dell'Eterno e si accovacciò sotto Balaam; l'ira di Balaam si accese ed egli percosse l'asina col suo bastone.</p>
<p class="C22 V28">Allora l'Eterno aperse la bocca dell'asina che disse a Balaam: «Che ti ho fatto per percuotermi in questo modo ben tre volte?».</p>
<p class="C22 V29">E Balaam rispose all'asina: «Perché ti sei burlata di me; se avessi una spada in mano, ora ti ammazzerei».</p>
<p class="C22 V30">L'asina disse a Balaam: «Non sono forse la tua asina sulla quale hai sempre cavalcato fino a quest'oggi? Sono forse abituata a comportarmi così con te?». Ed egli rispose: «No».</p>
<p class="C22 V31">Allora l'Eterno aperse gli occhi a Balaam, ed egli vide l'Angelo dell'Eterno che stava sulla strada con la sua spada sguainata in mano. E Balaam si inchinò e si prostrò con la faccia a terra.</p>
<p class="C22 V32">L'Angelo dell'Eterno gli disse: «Perché hai percosso la tua asina ben tre volte? Ecco, io sono uscito come tuo nemico perché la via che batti è contraria al mio volere;</p>
<p class="C22 V33">l'asina mi ha visto e mi ha schivato ben tre volte; se non mi avesse schivato, io ti avrei certamente ucciso lasciando in vita lei».</p>
<p class="C22 V34">Allora Balaam disse all'Angelo dell'Eterno: «lo ho peccato, perché non sapevo che tu stavi sulla strada contro di me; ora perciò, se ciò che sto facendo ti dispiace, tornerò indietro».</p>
<p class="C22 V35">Ma l'Angelo dell'Eterno disse a Balaam: «Va pure con quegli uomini; ma dirai soltanto quello che io ti dirò». Così Balaam andò con i principi di Balak.</p>
<p class="C22 V36">Quando Balak udì che Balaam arrivava, andò ad incontrarlo alla città di Moab che è sul confine segnato dall'Arnon, al margine estremo del suo territorio.</p>
<p class="C22 V37">Così Balak disse a Balaam: «Non ti avevo forse mandato a chiamare con urgenza? Perché non sei venuto da me? Non sono forse in grado di onorarti?».</p>
<p class="C22 V38">Balaam rispose a Balak: «Ecco, sono venuto da te; ma ora posso dire qualcosa? La parola che DIO mi metterà in bocca, quella dirò».</p>
<p class="C22 V39">Balaam andò con Balak, e giunsero a Kirjath-Hutsoth.</p>
<p class="C22 V40">Balak quindi sacrificò buoi e pecore e ne mandò alcuni a Balaam e ai principi che erano con lui.</p>
<p class="C22 V41">Al mattino Balak prese Balaam e lo fece salire a Bamoth Baal, e di là egli vide la parte estrema del popolo.</p>
<p class="C23 V1">Poi Balaam disse a Balak: «Costruiscimi qui sette altari e preparami qui sette torelli e sette montoni».</p>
<p class="C23 V2">Balak fece come Balaam aveva detto, quindi Balak e Balaam offrirono un torello e un montone su ciascun altare.</p>
<p class="C23 V3">Balaam disse poi a Balak: «Rimani presso il tuo olocausto e io andrò: forse l'Eterno verrà ad incontrarmi; e quel che mi mostrerà io te lo riferirò». Così egli andò su un'altura brulla.</p>
<p class="C23 V4">E DIO venne incontro a Balaam, e Balaam gli disse: «lo ho preparato sette altari, e ho offerto un torello e un montone su ciascun altare».</p>
<p class="C23 V5">Allora l'Eterno mise un messaggio in bocca a Balaam e gli disse: «Torna da Balak e parla così».</p>
<p class="C23 V6">Ritornò da lui, ed ecco che egli stava presso l'olocausto, lui e tutti i principi di Moab.</p>
<p class="C23 V7">Allora Balaam pronunciò il suo oracolo e disse: «Balak, il re di Moab, mi ha fatto venire da Aram, dai monti d'Oriente: «Vieni, maledici per me Giacobbe, vieni, accusa Israele!».</p>
<p class="C23 V8">Come posso maledire colui che Dio non ha maledetto? Come posso accusare colui che l'Eterno non ha accusato?</p>
<p class="C23 V9">Io lo vedo dalla cima delle rupi e lo contemplo dalle alture; ecco, è un popolo che dimora solo e non è annoverato fra le nazioni.</p>
<p class="C23 V10">Chi può calcolare la polvere di Giacobbe o contare il quarto d'Israele? Possa io morire della morte dei giusti e possa la mia fine essere come la loro!».</p>
<p class="C23 V11">Allora Balak disse a Balaam: «Che mi hai fatto? Ti ho preso per maledire i miei nemici, invece tu li hai grandemente benedetti».</p>
<p class="C23 V12">Ma egli rispose e disse: «Non devo io farmi premura di dire ciò che l'Eterno mi mette in bocca?».</p>
<p class="C23 V13">Poi Balak gli disse: «Deh, vieni con me in un altro luogo, da dove tu lo possa vedere, anche se ne vedrai solo l'estremità e non lo potrai vedere tutto quanto, e di là lo maledirai per me».</p>
<p class="C23 V14">Così lo condusse al campo di Tsofim, sulla cima del Pisgah; costruì sette altari e offrì un torello e un montone su ciascun altare.</p>
<p class="C23 V15">Balaam quindi disse a Balak: «Rimani qui presso il tuo olocausto e io andrò a incontrare l'Eterno lassù».</p>
<p class="C23 V16">E l'Eterno si fece incontro a Balaam, gli mise un messaggio in bocca e gli disse: «Torna da Balak e parla così».</p>
<p class="C23 V17">Così ritornò da lui, ed ecco che egli stava presso il suo olocausto con i principi di Moab. Balak gli disse: Che cosa ha detto l'Eterno?».</p>
<p class="C23 V18">Allora Balaam pronunciò il suo oracolo e disse: «Levati, Balak, e ascolta! Porgimi orecchio, figlio di Tsippor!</p>
<p class="C23 V19">Dio non è un uomo, perché possa mentire, né un figlio d'uomo, perché possa pentirsi. Quando ha detto una cosa, non la farà? O quando ha dichiarato una cosa, non la compirà?</p>
<p class="C23 V20">Ecco, ho ricevuto l'ordine di benedire; si, egli ha benedetto e io non revocherò la benedizione.</p>
<p class="C23 V21">Egli non ha scorto iniquità in Giacobbe e non ha visto perversità in Israele. L'Eterno, il suo DIO, è con lui, e il grido di un re è tra di loro.</p>
<p class="C23 V22">Dio, che lo ha fatto uscire dall'Egitto, è per lui come le corna poderose del bufalo.</p>
<p class="C23 V23">Non c'è sortilegio contro Giacobbe, non c'è divinazione contro Israele. Ora bisogna dire di Giacobbe e d'Israele che cosa Dio ha compiuto.</p>
<p class="C23 V24">Ecco, un popolo si leverà come una leonessa e si rizzerà come un leone; e non si accovaccerà prima di aver divorato la preda e di aver bevuto il sangue di quelli che ha ucciso».</p>
<p class="C23 V25">Allora Balak disse a Balaam: «Non maledirlo affatto, ma neppure benedicilo».</p>
<p class="C23 V26">Ma Balaam rispose e disse a Balak: «Non ti ho, forse detto che io avrei fatto tutto ciò che l'Eterno avrebbe detto?».</p>
<p class="C23 V27">Balak disse quindi a Balaam: «Deh, vieni, io ti condurrò in un altro luogo; forse piacerà a DIO che di là tu lo maledica per me».</p>
<p class="C23 V28">Così Balak condusse Balaam in cima al Peor che sovrasta il deserto.</p>
<p class="C23 V29">E Balaam disse a Balak: «Costruiscimi qui sette altari e preparami qui sette torelli e sette montoni».</p>
<p class="C23 V30">E Balak fece come Balaam aveva detto, e offri un torello e un montone su ciascun altare.</p>
<p class="C24 V1">Quando Balaam si avvide che agli occhi dell'Eterno era buono benedire Israele, non ricorse come le altre volte all'uso di sortilegi, ma voltò la faccia verso il deserto.</p>
<p class="C24 V2">E, alzati gli occhi, Balaam vide Israele accampato tribù per tribù, e lo Spirito di DIO venne su di lui.</p>
<p class="C24 V3">Allora pronunciò il suo oracolo e disse: «Così dice Balaam, figlio di Beor, così dice l'uomo i cui occhi sono stati aperti,</p>
<p class="C24 V4">così dice colui che ode le parole di Dio, colui che mira la visione dell'Onnipotente, colui che cade, ma ha gli occhi aperti:</p>
<p class="C24 V5">"Come sono belle le tue tende, o Giacobbe, le tue dimore, o Israele!</p>
<p class="C24 V6">Esse si estendono come valli, come giardini lungo un fiume, come aloe che l'Eterno ha piantati, come cedri vicini alle acque.</p>
<p class="C24 V7">Verserà acqua dalle sue secchie, la sua progenie abiterà presso molte acque, il suo re si ergerà più in alto di Agag e il suo regno sarà esaltato.</p>
<p class="C24 V8">Dio, che lo ha fatto uscire dall'Egitto, è per lui come le corna poderose del bufalo. Egli divorerà nazioni che gli sono nemiche, frantumerà le loro ossa e le trafiggerà con le sue frecce.</p>
<p class="C24 V9">Egli si china, si accovaccia come un leone; e come una leonessa: chi oserà farlo alzare? Sia benedetto chi ti benedice e sia maledetto chi ti maledice!"»</p>
<p class="C24 V10">Allora l'ira di Balak si accese contro Balaam; così egli battè le mani e Balak disse a Balaam: «Io ti ho chiamato per maledire i miei nemici, ed ecco tu li hai benedetti per ben tre volte.</p>
<p class="C24 V11">Or dunque fuggi a casa tua! Avevo detto che ti avrei colmato di onori; ma ecco, l'Eterno ti ha impedito di riceverli».</p>
<p class="C24 V12">Così Balaam rispose a Balak: «Non avevo forse parlato agli ambasciatori che mi avevi mandato, dicendo:</p>
<p class="C24 V13">"Anche se Balak mi dovesse dare la sua casa piena d'argento e d'oro, non potrei trasgredire l'ordine dell'Eterno per fare sia bene che male di mia propria iniziativa, ma dovrò dire ciò che l'Eterno dirà"?</p>
<p class="C24 V14">Ed ecco, ora ritornerò al mio popolo; vieni, io ti annunzierò ciò che questo popolo farà al tuo popolo negli ultimi giorni».</p>
<p class="C24 V15">Allora pronunciò il suo oracolo e disse: «Così dice Balaam figlio di Beor, così dice l'uomo i cui occhi sono stati aperti,</p>
<p class="C24 V16">così dice colui che ode le parole di Dio, che conosce la scienza dell'Altissimo che mira la visione dell'Onnipotente, colui che cade, ma ha gli occhi aperti:</p>
<p class="C24 V17">Lo vedo, ma non ora; lo contemplo, ma non vicino: una stella sorgerà da Giacobbe e uno scettro si alzerà da Israele, che schiaccerà Moab da un capo all'altro e abbatterà tutti i figli di Sceth.</p>
<p class="C24 V18">Edom diventerà sua proprietà e anche Seir, suo nemico, diventerà sua proprietà: Israele farà prodezze.</p>
<p class="C24 V19">Da Giacobbe verrà un dominatore che sterminerà i superstiti delle città».</p>
<p class="C24 V20">Poi guardò su Amalek e pronunciò il suo oracolo, dicendo: «Amalek era la prima delle nazioni, ma la sua fine culminerà in rovina».</p>
<p class="C24 V21">Guardò anche sui Kenei e pronunciò il suo oracolo, dicendo: «La tua dimora è solida e il tuo nido è posto nella roccia;</p>
<p class="C24 V22">nondimeno il Keneo dovrà essere devastato, finche l'Assiro ti porterà in cattività».</p>
<p class="C24 V23">Poi pronunciò di nuovo il suo oracolo e disse: «Ahimè! Chi sussisterà quando Dio compirà questo?</p>
<p class="C24 V24">Ma delle navi verranno da Kittim; esse umilieranno Assur e umilieranno Eber, ed egli pure finirà per essere distrutto».</p>
<p class="C24 V25">Poi Balaam si levò, partì e fece ritorno a casa sua, e anche Balak se ne andò per la sua strada.</p>
<p class="C25 V1">Mentre Israele si trovava a Scittim, il popolo cominciò a darsi alla fornicazione con le figlie di Moab.</p>
<p class="C25 V2">Esse invitarono il popolo ai sacrifici dei loro dèi, e il popolo mangiò e si prostrò davanti ai loro dèi.</p>
<p class="C25 V3">Così Israele si unì a Baal-Peor, e l'ira dell'Eterno si accese contro Israele.</p>
<p class="C25 V4">L'Eterno quindi disse a Mosè: «Prendi tutti i capi del popolo e falli uccidere ed impiccare davanti all'Eterno all'aperto, in pieno sole, affinché l'ardente ira dell'Eterno si allontani da Israele».</p>
<p class="C25 V5">Così Mosè disse ai giudici d'Israele: «Ciascuno di voi uccida dei suoi uomini coloro che si sono uniti a Baal-Peor».</p>
<p class="C25 V6">Ed ecco uno dei figli d'Israele venne e presentò ai suoi fratelli una donna madianita, sotto gli occhi di Mosè e di tutta l'assemblea dei figli d'Israele, mentre essi stavano piangendo all'ingresso della tenda di convegno.</p>
<p class="C25 V7">Al vedere questo, Finehas figlio di Eleazar, figlio del sacerdote Aaronne si alzò in mezzo all'assemblea e prese in mano una lancia,</p>
<p class="C25 V8">seguì quindi l'uomo d'Israele nella sua alcova e li trafisse ambedue, l'uomo d'Israele e la donna, nel basso ventre. Così la calamità tra i figli d'Israele fu arrestata.</p>
<p class="C25 V9">Di quella calamità morirono ventiquattromila persone.</p>
<p class="C25 V10">Allora l'Eterno parlò a Mosè dicendo:</p>
<p class="C25 V11">«Finehas figlio di Eleazar, figlio del sacerdote Aaronne, ha rimosso la mia ira dai figli d'Israele, perch'egli è stato animato della stessa mia gelosia in mezzo a loro; così nella mia gelosia non ho sterminato i figli d'Israele.</p>
<p class="C25 V12">Perciò digli: «Ecco, io stabilisco con lui un'alleanza di pace,</p>
<p class="C25 V13">che sarà per lui e per la sua progenie dopo di lui l'alleanza di un sacerdozio perpetuo, perché ha avuto zelo per il suo DIO e ha fatto l'espiazione per i figli d'Israele"».</p>
<p class="C25 V14">Or l'uomo d'Israele, che fu ucciso con la donna madianita, si chiamava Zimri, figlio di Salu, capo di una casa patriarcale dei Simeoniti.</p>
<p class="C25 V15">E la donna che fu uccisa, la Madianita, si chiamava Cozbi, figlia di Tsur, capo della gente di una casa patriarcale in Madian.</p>
<p class="C25 V16">Poi l'Eterno parlò a Mosè dicendo:</p>
<p class="C25 V17">«Molestate i Madianiti e attaccateli,</p>
<p class="C25 V18">perché essi vi hanno molestato con i loro artifici mediante i quali vi hanno sedotti nel caso di Peor e nel caso di Cozbi, figlia di un principe di Madian, loro sorella, che fu uccisa il giorno della calamità per il caso di Peor».</p>
<p class="C26 V1">Or dopo la calamità, avvenne che l'Eterno parlò a Mosè e ad Eleazar, figlio del sacerdote Aaronne, dicendo:</p>
<p class="C26 V2">«Fate il censimento di tutta l'assemblea dei figli d'Israele, dall'età di vent'anni in su, in base alle case dei loro padri, di tutti coloro che in Israele possono andare in guerra».</p>
<p class="C26 V3">Così Mosè e il sacerdote Eleazar parlarono loro nelle pianure di Moab presso il Giordano sulla sponda opposta a Gerico, dicendo:</p>
<p class="C26 V4">«Si faccia il censimento della gente dall'età di venti anni in su, come l'Eterno ha ordinato a Mosè e ai figli d'Israele, quando uscirono dal paese d'Egitto».</p>
<p class="C26 V5">Ruben era il primogenito d'Israele. I figli di Ruben furono: Hanok da cui discende la famiglia degli Hanokiti; Pallu, da cui discende la famiglia dei Palluiti;</p>
<p class="C26 V6">Hetsron, da cui discende la famiglia degli Hetsroniti; Karmi da cui discende la famiglia dei Karmiti.</p>
<p class="C26 V7">Queste sono le famiglie dei Rubeniti: quelli tra loro recensiti furono quarantatremila settecentotrenta.</p>
<p class="C26 V8">Il figlio di Pallu fu Eliab.</p>
<p class="C26 V9">I figli di Eliab furono: Nemuel, Dathan ed Abiram. Questi sono quel Dathan e quell'Abiram, membri del consiglio, che si ribellarono contro Mosè e contro Aaronne con la gente di Kore, quando si ribellarono contro l'Eterno;</p>
<p class="C26 V10">e la terra aperse la sua bocca e li inghiottì insieme a Kore quando quella gente perì, e il fuoco divorò duecentocinquanta uomini, che servirono come segno di monito.</p>
<p class="C26 V11">Ma i figli di Kore non perirono.</p>
<p class="C26 V12">I figli di Simeone secondo le loro famiglie furono: da Nemuel, la famiglia dei Nemueliti; da Jamin, la famiglia dei Jaminiti; da Jakin, la famiglia dei Jakiniti;</p>
<p class="C26 V13">da Zerah la famiglia degli Zerahiti; da Saul, la famiglia dei Sauliti.</p>
<p class="C26 V14">Queste sono le famiglie dei Simeoniti: ventiduemiladuecento.</p>
<p class="C26 V15">I figli di Gad secondo le loro famiglie furono: da Tsefon, la famiglia degli Tsefoniti; da Hagghi, la famiglia degli Hagghiti; da Shuni, la famiglia degli Shuniti;</p>
<p class="C26 V16">da Ozni, Ia famiglia degli Ozniti; da Eri, la famiglia degli Eriti;</p>
<p class="C26 V17">da Arod, la famiglia degli Aroditi; da Areli, la famiglia degli Areliti.</p>
<p class="C26 V18">Queste sono le famiglie dei figli di Gad, in base a quelli tra loro recensiti: quarantamilacinquecento.</p>
<p class="C26 V19">I figli di Giuda furono: Er e Onan; ma Er e Onan morirono nel paese di Canaan.</p>
<p class="C26 V20">I figli di Giuda secondo le loro famiglie furono: da Scelah, la famiglia degli Scelaniti; da Perets, la famiglia dei Peretsiti; da Zerah, la famiglia degli Zerahiti.</p>
<p class="C26 V21">I figli di Perets furono: da Hetsron, la famiglia degli Hetsroniti; da Hamul la famiglia degli Hamuliti.</p>
<p class="C26 V22">Queste sono le famiglie di Giuda in base a quelli tra loro recensiti: settantaseimilacinquecento.</p>
<p class="C26 V23">I figli di Issacar secondo le loro famiglie furono: da Tola la famiglia dei Tolaiti; da Puvah, la famiglia dei Puviti;</p>
<p class="C26 V24">da Jashub, la famiglia degli Jashubiti; da Scimron, la famiglia degli Scimroniti.</p>
<p class="C26 V25">Queste sono le famiglie di Issacar in base a quelli tra loro recensiti: sessantaquattromilatrecento.</p>
<p class="C26 V26">I figli di Zabulon secondo le loro famiglie furono: da Sered, la famiglia dei Sarditi; da Elon, la famiglia degli Eloniti; da Jahleel, la famiglia degli Jahleeliti.</p>
<p class="C26 V27">Queste sono le famiglie degli Zabuloniti in base a quelli tra loro recensiti: sessantamilacinquecento.</p>
<p class="C26 V28">I figli di Giuseppe secondo le loro famiglie furono: Manasse ed Efraim.</p>
<p class="C26 V29">I figli di Manasse furono: da Makir, la famiglia dei Makiriti. Makir generò Galaad; da Galaad, la famiglia dei Galaaditi.</p>
<p class="C26 V30">Questi sono i figli di Galaad: da Jezer, la, famiglia degli Jezeriti; da Helek la famiglia degli Helekiti;</p>
<p class="C26 V31">da Asriel, la famiglia degli Asrieliti; da Scekem, la famiglia degli Scekemiti;</p>
<p class="C26 V32">da Scemida, la famiglia dei Scemidaiti; da Hefer la famiglia degli Heferiti.</p>
<p class="C26 V33">Or Tselofehad, figlio di Hefer, non ebbe maschi ma soltanto delle figlie; e i nomi delle figlie di Tselofehad furono: Mahlah, Noah, Hoglah, Milkah e Thirtsah.</p>
<p class="C26 V34">Queste sono le famiglie di Manasse; quelli tra loro recensiti furono cinquantaduemila settecento.</p>
<p class="C26 V35">Questi sono i figli di Efraim secondo le loro famiglie; da Shuthelah, la famiglia dei Shuthelahiti; da Beker, la famiglia dei Bekeriti; da Tahan, la famiglia dei Tahaniti.</p>
<p class="C26 V36">Questi sono i figli di Shuthelah: da Eran, la famiglia degli Eraniti.</p>
<p class="C26 V37">Queste sono le famiglie dei figli di Efraim in base a quelli tra loro recensiti: trentaduemilacinquecento. Questi sono i figli di Giuseppe secondo le loro famiglie.</p>
<p class="C26 V38">I figli di Beniamino secondo le loro famiglie furono: da Bela, la famiglia dei Belaiti; da Ashbel la famiglia degli Ashbeliti; da Ahiram la famiglia degli Ahiramiti;</p>
<p class="C26 V39">da Shufam, la famiglia degli Shufamiti; da Hufam, la famiglia degli Hufamiti.</p>
<p class="C26 V40">I figli di Bela, furono: Ard e Naaman; da Ard, la famiglia degli Arditi; da Naaman, la famiglia dei Naamiti.</p>
<p class="C26 V41">Questi sono i figli di Beniamino secondo le loro famiglie. Quelli tra loro recensiti furono quarantacinquemilaseicento.</p>
<p class="C26 V42">Questi sono i figli di Dan secondo le loro famiglie: da Shuham, la famiglia degli Shuhamiti. Questi sono i figli di Dan secondo le loro famiglie.</p>
<p class="C26 V43">Il totale delle famiglie degli Shuhamiti in base a quelli tra loro recensiti fu: sessantaquattromila quattrocento.</p>
<p class="C26 V44">I figli di Ascer secondo le loro famiglie furono: da Jimna, la famiglia degli Jimniti; da Jishvi, la famiglia degli Jishviti; da Beriah, la famiglia dei Beriaiti.</p>
<p class="C26 V45">Dai figli di Beriah: da Heber, la famiglia degli Heberiti; da Malkiel, la famiglia dei Malkieliti.</p>
<p class="C26 V46">Il nome della figlia di Ascer era Serah.</p>
<p class="C26 V47">Queste sono le famiglie dei figli di Ascer in base a quelli tra loro recensiti: cinquantatremilaquattrocento.</p>
<p class="C26 V48">I figli di Neftali secondo le loro famiglie furono: da Jahtseel, la famiglia dei Jahtseeliti; da Guni, la famiglia dei Guniti;</p>
<p class="C26 V49">da Jetser, la famiglia degli Jetseriti; da Scillem, la famiglia degli Scillemiti.</p>
<p class="C26 V50">Queste sono le famiglie di Neftali secondo le loro famiglie. Quelli tra loro recensiti furono quarantacinquemilaquattrocento.</p>
<p class="C26 V51">Questi furono quelli recensiti tra i figli d'Israele: seicentounomila settecentotrenta.</p>
<p class="C26 V52">Allora l'Eterno parlò a Mosè dicendo:</p>
<p class="C26 V53">«Il paese sarà diviso tra di loro come eredità, secondo il numero delle persone.</p>
<p class="C26 V54">A quelli che sono in maggior numero darai in eredità una porzione maggiore; a quelli che sono in minor numero darai una porzione minore; si darà a ciascuno la sua porzione in base a quelli tra loro recensiti.</p>
<p class="C26 V55">Ma la ripartizione del paese sarà fatta a sorte; essi riceveranno la loro eredità in base ai nomi delle loro tribù paterne.</p>
<p class="C26 V56">La ripartizione della eredità sarà fatta a sorte fra tutte le tribù, grandi e piccole».</p>
<p class="C26 V57">E questi furono quelli recensiti dei Leviti, secondo le loro famiglie: da Gershon, la famiglia dei Ghershoniti; da Kohath, la famiglia dei Kohathiti; da Merari, la famiglia dei Merariti.</p>
<p class="C26 V58">Queste sono le famiglie di Levi: la famiglia dei Libniti, la famiglia degli Hebroniti, la famiglia dei Mahliti, la famiglia dei Musciti, la famiglia dei Korahiti. E Kohath generò Amram.</p>
<p class="C26 V59">Il nome della moglie di Amram era Jokebed, figlia di Levi che nacque a Levi in Egitto; ad Amram essa partorì Aaronne, Mosè e Miriam loro sorella.</p>
<p class="C26 V60">Ad Aaronne nacquero Nadab e Abihu, Eleazar e Ithamar.</p>
<p class="C26 V61">Or Nadab e Abihu morirono quando presentarono all'Eterno fuoco illecito.</p>
<p class="C26 V62">Quelli tra loro recensiti furono ventitremila: tutti maschi dall'età di un mese in su. Essi non furono recensiti con gli altri figli d'Israele, perché non fu loro data alcuna eredità tra i figli d'Israele.</p>
<p class="C26 V63">Questi sono quelli recensiti da Mosè e dal sacerdote Eleazar, che recensirono i figli d'Israele nelle pianure di Moab presso il Giordano sulla sponda opposta a Gerico.</p>
<p class="C26 V64">Fra questi non vi era alcuno di quelli recensiti da Mosè e dal sacerdote Aaronne, quando essi recensirono i figli d'Israele nel deserto di Sinai.</p>
<p class="C26 V65">Poiché l'Eterno aveva detto di loro: «Essi moriranno, moriranno nel deserto!». E di loro non rimase neppure uno, ad eccezione di Caleb, figlio di Jefunneh, e di Giosuè figlio di Nun.</p>
<p class="C27 V1">Poi si avvicinarono le figlie di Tselofehad, figlio di Hefer, figlio di Galaad, figlio di Makir, figlio di Manasse, delle famiglie di Manasse, figlio di Giuseppe; e questi sono i nomi delle figlie: Mahlah, Noah, Hoglah, Milah e Thirtsah.</p>
<p class="C27 V2">e si presentarono davanti a Mosè, davanti al sacerdote Eleazar, davanti ai principi e a tutta l'assemblea all'ingresso della tenda di convegno e dissero:</p>
<p class="C27 V3">«Nostro padre morì nel deserto, ma non fu nel gruppo di coloro che si radunarono contro l'Eterno nel gruppo di Kore, ma morì a motivo del suo peccato senza avere figli.</p>
<p class="C27 V4">Perché dovrebbe il nome di nostro padre scomparire dal mezzo della sua famiglia per non aver avuto figli? Dacci una proprietà in mezzo ai fratelli di nostro padre».</p>
<p class="C27 V5">Allora Mosè portò la loro causa davanti all'Eterno.</p>
<p class="C27 V6">E l'Eterno parlò a Mosè dicendo:</p>
<p class="C27 V7">«Le figlie di Tselofehad dicono bene. Si, tu darai loro in eredità una proprietà tra i fratelli di loro padre e farai passare ad esse l'eredità di loro padre.</p>
<p class="C27 V8">parlerai pure ai figli d'Israele e dirai: «Quando uno muore senza lasciare alcun figlio, farete passare la sua eredità a sua figlia.</p>
<p class="C27 V9">Se non ha alcuna figlia, darete la sua eredità ai suoi fratelli.</p>
<p class="C27 V10">Se non ha fratelli, darete la sua eredità ai fratelli di suo padre.</p>
<p class="C27 V11">Se poi suo padre non ha alcun fratello, darete la sua eredità al parente più stretto nella sua famiglia; ed egli la possederà". Questo sarà per i figli d'Israele una forma di diritto, come l'Eterno ha ordinato a Mosè».</p>
<p class="C27 V12">Poi l'Eterno disse a Mosè: «Sali su questo monte Abarim e contempla il paese che io do ai figli d'Israele.</p>
<p class="C27 V13">Dopo averlo visto, anche tu sarai riunito al tuo popolo, come fu riunito Aaronne tuo fratello,</p>
<p class="C27 V14">perché vi ribellaste al mio comando nel deserto di Tsin quando l'assemblea contese, e non mi santificaste alle acque davanti ai loro occhi». (Queste sono le acque di Meriba a Kadesh, nel deserto di Sin).</p>
<p class="C27 V15">Mosè quindi parlò all'Eterno, dicendo:</p>
<p class="C27 V16">«L'Eterno, il DIO degli spiriti di ogni carne, costituisca su questa assemblea un uomo</p>
<p class="C27 V17">che esca davanti a loro ed entri davanti a loro, e li faccia uscire e li faccia entrare, affinché l'assemblea dell'Eterno non sia come un gregge senza pastore».</p>
<p class="C27 V18">Allora l'Eterno disse a Mosè: «Prendi Giosuè, figlio di Nun, uomo in cui è lo Spirito, e posa la tua mano su di lui;</p>
<p class="C27 V19">poi lo farai comparire davanti al sacerdote Eleazar e davanti a tutta l'assemblea e gli darai gli ordini in loro presenza,</p>
<p class="C27 V20">e lo farai partecipe della tua autorità, affinché tutta l'assemblea dei figli d'Israele gli obbedisca.</p>
<p class="C27 V21">Egli si presenterà davanti al sacerdote Eleazar, che consulterà per lui il giudizio dell'Urim davanti all'Eterno; al suo ordine usciranno e al suo ordine entreranno, lui e tutti i figli d'Israele con lui, tutta l'assemblea».</p>
<p class="C27 V22">Così Mosè fece come l'Eterno gli aveva ordinato; prese Giosuè e lo fece comparire davanti al sacerdote Eleazar e davanti a tutta l'assemblea;</p>
<p class="C27 V23">poi posò le sue mani su di lui e gli diede gli ordini, come l'Eterno aveva comandato per mezzo di Mosè.</p>
<p class="C28 V1">L'Eterno parlò ancora a Mosè, dicendo:</p>
<p class="C28 V2">«Da' quest'ordine ai figli d'Israele e di' loro: Avrete cura di presentarmi al tempo stabilito la mia offerta, il cibo dei miei sacrifici fatti col fuoco, come odore soave a me.</p>
<p class="C28 V3">E dirai loro: Questo è il sacrificio fatto col fuoco, che offrirete all'Eterno: due agnelli al giorno di un anno senza difetti, come olocausto perpetuo.</p>
<p class="C28 V4">Un agnello lo offrirai al mattino, mentre l'altro agnello lo offrirai sull'imbrunire;</p>
<p class="C28 V5">e, come oblazione di cibo, un decimo d'efa di fior di farina, mescolata con un quarto di hin di olio vergine.</p>
<p class="C28 V6">E' un olocausto perpetuo, stabilito sul monte Sinai, un sacrificio fatto col fuoco, in odore soave all'Eterno.</p>
<p class="C28 V7">La sua libazione sarà di un quarto di hin per ciascun agnello; verserai la libazione di bevanda inebriante all'Eterno nel luogo santo.</p>
<p class="C28 V8">L'altro agnello l'offrirai sull'imbrunire; l'offrirai come l'oblazione di cibo del mattino e la sua libazione; è un sacrificio fatto col fuoco, in odore soave all'Eterno.</p>
<p class="C28 V9">Nel giorno di sabato offrirete due agnelli di un anno, senza difetto e, come oblazione di cibo, due decimi di fior di farina mescolata con olio con la sua libazione.</p>
<p class="C28 V10">E l'olocausto del sabato, per ogni sabato, otre l'olocausto perpetuo e la sua libazione.</p>
<p class="C28 V11">Al principio dei vostri mesi offrirete come olocausto all'Eterno due torelli, un montone, sette agnelli dell'anno senza difetti</p>
<p class="C28 V12">e tre decimi di fior di farina mescolata con olio, come oblazione di cibo per ciascun torello, due decimi di fior di farina mescolata con olio, come oblazione di cibo per il montone,</p>
<p class="C28 V13">e un decimo di fior di farina mescolata con olio, come oblazione di cibo per ogni agnello. E' un olocausto di odore soave, un sacrificio fatto col fuoco all'Eterno.</p>
<p class="C28 V14">Le libazioni saranno di un mezzo hin di vino per torello, di un terzo di hin per montone e di un quarto di hin per agnello. Questo è l'olocausto di ogni mese, per tutti i mesi dell'anno.</p>
<p class="C28 V15">E si offrirà all'Eterno un capretto come sacrificio per il peccato, oltre l'olocausto perpetuo e la sua libazione.</p>
<p class="C28 V16">Nel quattordicesimo giorno del primo mese sarà la Pasqua in onore dell'Eterno.</p>
<p class="C28 V17">E il quindicesimo giorno di quel mese sarà festa. Per sette giorni si mangerà pane senza lievito.</p>
<p class="C28 V18">Il primo giorno vi sarà una santa convocazione; non farete alcun lavoro servile,</p>
<p class="C28 V19">ma offrirete come sacrificio fatto col fuoco, un olocausto all'Eterno: due torelli, un montone e sette agnelli di un anno, i quali devono essere senza difetto,</p>
<p class="C28 V20">con la loro oblazione di cibo di fior di farina mescolata con olio; ne offrirete tre decimi per torello e due decimi per montone;</p>
<p class="C28 V21">ne offrirai un decimo per ciascuno dei sette agnelli,</p>
<p class="C28 V22">e offrirai un capro come sacrificio per il peccato, per fare l'espiazione per voi.</p>
<p class="C28 V23">Offrirete questi sacrifici oltre l'olocausto del mattino, che è un olocausto perpetuo.</p>
<p class="C28 V24">Così offrirete ogni giorno, per sette giorni, il cibo del sacrificio fatto col fuoco, di odore soave all'Eterno. Lo si offrirà oltre l'olocausto perpetuo con la sua libazione".</p>
<p class="C28 V25">Nel settimo giorno avrete una santa convocazione; non farete alcun lavoro servile.</p>
<p class="C28 V26">Il giorno delle primizie, quando presenterete all'Eterno una nuova oblazione di cibo, alla vostra festa delle settimane, avrete una santa convocazione; non farete alcun lavoro servile.</p>
<p class="C28 V27">Allora offrirete, come olocausti di odore soave all'Eterno, due torelli, un montone e sette agnelli di un anno,</p>
<p class="C28 V28">con la loro oblazione di cibo di fior di farina mescolata con olio; tre decimi per ciascun torello, due decimi per il montone,</p>
<p class="C28 V29">e un decimo per ciascuno dei sette agnelli;</p>
<p class="C28 V30">offrirete anche un capretto per fare l'espiazione per voi.</p>
<p class="C28 V31">Offrirete questi sacrifici, oltre l'olocausto perpetuo con la loro oblazione di cibo e le loro libazioni. Devono essere animali senza difetto.</p>
<p class="C29 V1">Nel settimo mese, nel primo giorno del mese avrete una santa convocazione; non farete alcun lavoro servile; sarà per voi il giorno del suono delle trombe.</p>
<p class="C29 V2">Offrirete come olocausto di odore soave all'Eterno, un torello, un montone e sette agnelli di un anno senza difetto,</p>
<p class="C29 V3">con la loro oblazione di cibo di fior di farina, mescolata con olio: tre decimi per il torello, due decimi per il montone,</p>
<p class="C29 V4">e un decimo per ciascuno dei sette agnelli;</p>
<p class="C29 V5">e un capretto, come sacrificio per il peccato, per fare l'espiazione per voi,</p>
<p class="C29 V6">oltre all'olocausto del mese con la sua oblazione di cibo, all'olocausto perpetuo con la sua oblazione di cibo, secondo le norme stabilite. Sarà un sacrificio fatto col fuoco, di odore soave all'Eterno.</p>
<p class="C29 V7">Il decimo giorno di questo settimo mese avrete una santa convocazione e umilierete le anime vostre; non farete alcun lavoro,</p>
<p class="C29 V8">e offrirete come olocausto di odore soave all'Eterno, un torello, un montone e sette agnelli di un anno, che devono essere senza difetto,</p>
<p class="C29 V9">con la loro oblazione di cibo di fior di farina, mescolata con olio: tre decimi per il torello, due decimi per il montone,</p>
<p class="C29 V10">un decimo per ciascuno dei sette agnelli,</p>
<p class="C29 V11">e un capretto come sacrificio per il peccato, oltre al sacrificio d'espiazione, all'olocausto perpetuo con la sua oblazione e alle loro libazioni.</p>
<p class="C29 V12">Il quindicesimo giorno del settimo mese avrete una santa convocazione; non farete alcun lavoro servile e celebrerete una festa all'Eterno per sette giorni</p>
<p class="C29 V13">Offrirete in olocausto, come sacrificio fatto mediante il fuoco di odore soave all'Eterno, tredici torelli, due montoni e quattordici agnelli di un anno, che devono essere senza difetto,</p>
<p class="C29 V14">con la loro oblazione di cibo di fior di farina, mescolata con olio: tre decimi per ciascuno dei tredici torelli due decimi per ciascuno dei due montoni,</p>
<p class="C29 V15">un decimo per ciascuno dei quattordici agnelli,</p>
<p class="C29 V16">e un capretto come sacrificio per il peccato, oltre all'olocausto perpetuo, alla sua oblazione e alla sua libazione.</p>
<p class="C29 V17">Il secondo giorno offrirete dodici torelli, due montoni e quattordici agnelli di un anno senza difetto,</p>
<p class="C29 V18">con la loro oblazione di cibo e le loro libazioni per i torelli, i montoni e gli agnelli in base al loro numero, secondo le norme stabilite,</p>
<p class="C29 V19">e un capretto come sacrificio per il peccato, oltre all'olocausto perpetuo alla sua oblazione di cibo e alle loro libazioni.</p>
<p class="C29 V20">Il terzo giorno offrirete undici torelli due montoni e quattordici agnelli di un anno, senza difetto,</p>
<p class="C29 V21">con la loro oblazione di cibo e le loro libazioni per i torelli, i montoni e gli agnelli, in base al loro numero, secondo le norme stabilite;</p>
<p class="C29 V22">e un capro come sacrificio per il peccato, oltre all'olocausto perpetuo alla sua oblazione di cibo e alla sua libazione.</p>
<p class="C29 V23">Il quarto giorno offrirete dieci torelli, due montoni e quattordici agnelli di un anno, senza difetto,</p>
<p class="C29 V24">con la loro oblazione di cibo e le loro libazioni per i torelli, i montoni e gli agnelli, in base al loro numero secondo le norme stabilite,</p>
<p class="C29 V25">e un capretto, come sacrificio per il peccato, oltre all'olocausto perpetuo, alla sua oblazione di cibo e alla sua libazione.</p>
<p class="C29 V26">Il quinto giorno offrirete nove torelli, due montoni e quattordici agnelli di un anno, senza difetto,</p>
<p class="C29 V27">con la loro oblazione di cibo e le loro libazioni per i torelli, i montoni e gli agnelli, in base al loro numero, secondo le norme stabilite,</p>
<p class="C29 V28">e un capro, come sacrificio per il peccato, oltre all'olocausto perpetuo alla sua oblazione di cibo e alla sua libazione.</p>
<p class="C29 V29">Il sesto giorno offrirete otto torelli, due montoni e quattordici agnelli di un anno, senza difetto,</p>
<p class="C29 V30">con la loro oblazione di cibo e le loro libazioni per i torelli, i montoni e gli agnelli, in base al loro numero, secondo le norme stabilite,</p>
<p class="C29 V31">e un capro, come sacrificio per il peccato, oltre all'olocausto perpetuo, alla sua oblazione di cibo e alla sua libazione.</p>
<p class="C29 V32">Il settimo giorno offrirete sette torelli, due montoni e quattordici agnelli di un anno, senza difetto,</p>
<p class="C29 V33">con la loro oblazione di cibo e le loro libazioni per i torelli, i montoni e gli agnelli, in base al loro numero, secondo le norme stabilite,</p>
<p class="C29 V34">e un capro, come sacrificio per il peccato, oltre all'olocausto perpetuo, alla sua oblazione di cibo e alla sua libazione.</p>
<p class="C29 V35">L'ottavo giorno avrete una solenne assemblea; non farete alcun lavoro servile,</p>
<p class="C29 V36">e offrirete in olocausto, come sacrificio perpetuo fatto col fuoco di odore soave all'Eterno, un torello, un montone e sette agnelli di un anno, senza difetto,</p>
<p class="C29 V37">con la loro oblazione di cibo e le loro libazioni per il torello, il montone e gli agnelli, in base al loro numero, secondo le norme stabilite,</p>
<p class="C29 V38">e un capro, come sacrificio per il peccato, oltre all'olocausto perpetuo, alla sua oblazione di cibo e alla sua libazione.</p>
<p class="C29 V39">Questi sono i sacrifici che offrirete all'Eterno nelle vostre feste stabilite, (oltre alle offerte per i vostri voti e alle vostre offerte volontarie) come vostri olocausti e vostre oblazioni e come libazioni e vostri sacrifici di ringraziamento».</p>
<p class="C29 V40">E Mosè riferì ai figli d'Israele tutto ciò che l'Eterno gli aveva ordinato.</p>
<p class="C30 V1">Poi Mosè parlò ai capi delle tribù dei figli d'Israele, dicendo: «Questo è ciò che l'Eterno ha ordinato:</p>
<p class="C30 V2">"Quando uno fa un voto all'Eterno o contrae un'obbligazione con giuramento, non violerà la sua parola, ma farà tutto ciò che è uscito dalla sua bocca.</p>
<p class="C30 V3">Quando una donna fa un voto all'Eterno e si lega con un'obbligazione mentre è ancora in casa del padre, durante la sua giovinezza,</p>
<p class="C30 V4">se il padre saputo del suo voto e dell'obbligazione a cui si è legata, non dice nulla in merito, tutti i suoi voti rimarranno validi e rimarranno valide tutte le obbligazioni a cui si è legata.</p>
<p class="C30 V5">Ma se il padre, il giorno che viene a saperlo, le si oppone, tutti i suoi voti e tutte le obbligazioni a cui si è legata, non saranno validi; e l'Eterno la perdonerà, perché il padre le si è opposto.</p>
<p class="C30 V6">Se dovesse invece maritarsi mentre è legata dai voti o da una obbligazione contratta sconsideratamente con le proprie labbra,</p>
<p class="C30 V7">se il marito lo sa e il giorno che viene a saperlo non dice nulla in merito, i suoi voti rimarranno validi e rimarranno valide le obbligazioni a cui si è legata.</p>
<p class="C30 V8">Ma se il marito, il giorno che viene a saperlo le si oppone, egli annullerà il voto che ella ha fatto e l'obbligazione contratta sconsideratamente con le proprie labbra; e l'Eterno la perdonerà.</p>
<p class="C30 V9">Ma il voto di una vedova o di una donna ripudiata, qualunque sia l'obbligazione a cui si è legata, rimarrà valido.</p>
<p class="C30 V10">Se ella fa un voto nella casa di suo marito, o ha contratto un'obbligazione con giuramento,</p>
<p class="C30 V11">e il marito lo ha saputo, se il marito non dice nulla in merito e non le si oppone, tutti i suoi voti rimarranno validi e rimarranno valide tutte le obbligazioni a cui si è legata.</p>
<p class="C30 V12">Ma se il marito, il giorno che viene a saperlo li annulla, tutto ciò che è uscito dalle labbra, siano voti obbligazioni a cui si è legata, non sarà valido il marito li ha annullati; e l'Eterno la perdonerà.</p>
<p class="C30 V13">Il marito può confermare e il marito può annullare qualunque voto e qualunque giuramento vincolante, che mira a mortificare la sua persona.</p>
<p class="C30 V14">Ma se il marito, giorno dopo giorno, non dice nulla in merito, egli conferma in questo modo tutti i suoi voti e tutte le obbligazioni a cui si è legata; li conferma, perché non ha detto nulla in merito il giorno che è venuto a saperlo.</p>
<p class="C30 V15">Ma se li annulla dopo averlo saputo, porterà il peso del peccato della moglie"».</p>
<p class="C30 V16">Questi sono gli statuti che l'Eterno prescrisse a Mosè, in merito alle relazioni tra marito e moglie, e tra padre e figlia, mentre ella è ancora fanciulla in casa di suo padre.</p>
<p class="C31 V1">Poi l'Eterno parlò a Mosè, dicendo: «Vendica i figli d'Israele contro i Madianiti;</p>
<p class="C31 V2">poi sarai riunito al tuo popolo».</p>
<p class="C31 V3">Allora Mosè parlò al popolo, dicendo: «Alcuni uomini fra di voi si armino per la guerra e marcino contro Madian per eseguire la vendetta dell'Eterno su Madian.</p>
<p class="C31 V4">Manderete in guerra mille uomini per tribù, di tutte le tribù d'Israele».</p>
<p class="C31 V5">Così furono reclutati fra le divisioni d'Israele mille uomini per tribù, cioè dodicimila uomini, armati per la guerra.</p>
<p class="C31 V6">Mosè li mandò quindi in guerra, mille uomini per tribù, assieme a Finehas, figlio del sacerdote Eleazar, che aveva in mano gli strumenti sacri e le trombe d'allarme.</p>
<p class="C31 V7">E combatterono contro Madian come l'Eterno aveva ordinato a Mosè, e uccisero tutti i maschi.</p>
<p class="C31 V8">Assieme alle vittime a loro fatte, essi uccisero anche i re di Madian: Evi, Rekem, Tsur, Hur e Reba, i cinque re di Madian; uccisero pure con la spada Balaam, figlio di Beor.</p>
<p class="C31 V9">I figli d'Israele presero prigioniere anche le donne di Madian e i loro fanciulli, e depredarono tutto il loro bestiame, tutte le loro greggi e tutti i loro beni;</p>
<p class="C31 V10">poi incendiarono tutte le città dove abitavano e tutte le loro fortezze,</p>
<p class="C31 V11">e presero tutte le spoglie e tutta la preda, gente e bestiame;</p>
<p class="C31 V12">quindi portarono i prigionieri, la preda e le spoglie a Mosè, al sacerdote Eleazar e all'assemblea dei figli d'Israele, accampati nelle pianure di Moab, presso il Giordano, sulla sponda opposta a Gerico.</p>
<p class="C31 V13">Mosè, il sacerdote Eleazar e tutti i principi dell'assemblea uscirono ad incontrarli fuori dell'accampamento.</p>
<p class="C31 V14">Ma Mosè si adirò contro i comandanti dell'esercito, capi di migliaia e capi di centinaia, che tornavano da quella spedizione di guerra.</p>
<p class="C31 V15">Mosè disse loro: «Avete lasciato in vita tutte le donne?</p>
<p class="C31 V16">Furono esse, dietro suggerimento di Balaam, a far peccare i figli d'Israele contro l'Eterno, nel fatto di Peor per cui scoppiò la calamità nell'assemblea dell'Eterno.</p>
<p class="C31 V17">Or dunque uccidete ogni maschio tra i fanciulli e uccidete ogni donna che ha avuto rapporti sessuali con un uomo,</p>
<p class="C31 V18">ma conservate in vita per voi tutte le fanciulle che non hanno avuto rapporti sessuali con uomini.</p>
<p class="C31 V19">Voi invece rimanete fuori dell'accampamento per sette giorni; chiunque ha ucciso qualcuno e chiunque ha toccato una persona uccisa, si purifichi nel terzo e nel settimo giorno; e questo tanto per voi che per i vostri prigionieri.</p>
<p class="C31 V20">Purificherete anche ogni veste ogni oggetto di pelle, ogni lavoro di pelo di capra e ogni utensile di legno».</p>
<p class="C31 V21">Poi il sacerdote Eleazar disse ai soldati che erano andati alla guerra: «Questa è la norma di legge che l'Eterno ha prescritta a Mosè:</p>
<p class="C31 V22">solo l'oro, l'argento, il bronzo, il ferro, lo stagno e il piombo</p>
<p class="C31 V23">tutto ciò che resiste al fuoco, lo farete passare per il fuoco e sarà reso puro; ma sarà purificato anche con l'acqua di purificazione per l'impurità; invece tutto ciò che non può resistere al fuoco, o farete passare per l'acqua.</p>
<p class="C31 V24">E nel settimo giorno laverete le vostre vesti, e sarete puri; poi potrete entrare nell'accampamento».</p>
<p class="C31 V25">L'Eterno parlò ancora a Mosè, dicendo:</p>
<p class="C31 V26">Tu col sacerdote Eleazar e con i capi-famiglia dell'assemblea, Fa' il conto di tutto il bottino fatto, della gente e del bestiame;</p>
<p class="C31 V27">e dividi il bottino fra quelli che hanno preso parte alla guerra e che sono andati a combattere e tutta l'assemblea.</p>
<p class="C31 V28">Preleverai dagli uomini di guerra che sono andati a combattere un tributo per l'Eterno: cioè uno su cinquecento delle persone, della mandria, degli asini e del gregge.</p>
<p class="C31 V29">Lo prenderai dalla loro metà e lo darai al sacerdote Eleazar come un'offerta all'Eterno.</p>
<p class="C31 V30">E dalla metà che spetta ai figli d'Israele prenderai uno su cinquanta, delle persone, della mandria, degli asini e del gregge, di tutto il bestiame, e lo darai ai Leviti, che hanno la responsabilità del tabernacolo dell'Eterno».</p>
<p class="C31 V31">E Mosè e il sacerdote Eleazar fecero come l'Eterno aveva ordinato a Mosè.</p>
<p class="C31 V32">Or il bottino che rimaneva della razzia fatta dagli uomini di guerra consisteva in seicentosettantacinquemila pecore,</p>
<p class="C31 V33">settantaduemila buoi,</p>
<p class="C31 V34">sessantunomila asini,</p>
<p class="C31 V35">e trentaduemila persone in tutto, cioè di donne che non avevano avuto rapporti sessuali con uomini.</p>
<p class="C31 V36">La metà, cioè la parte per quelli che erano andati alla guerra, fu di trecentotrentasettemila cinquecento pecore,</p>
<p class="C31 V37">delle quali seicentosettantacinque per il tributo all'Eterno;</p>
<p class="C31 V38">trentaseimila buoi, dei quali settantadue per il tributo all'Eterno;</p>
<p class="C31 V39">trentamila cinquecento asini, dei quali sessantuno per il tributo all'Eterno;</p>
<p class="C31 V40">e sedicimila persone, delle quali trentadue per il tributo all'Eterno.</p>
<p class="C31 V41">Così Mosè diede il tributo, che era l'offerta elevata dell'Eterno, al sacerdote Eleazar, come l'Eterno gli aveva ordinato.</p>
<p class="C31 V42">La metà che spettava ai figli d'Israele, che Mosè aveva separato dalla parte che toccava agli uomini andati alla guerra,</p>
<p class="C31 V43">la metà che spettava all'assemblea, fu di trecentotrentasettemila cinquecento pecore,</p>
<p class="C31 V44">trentaseimila buoi,</p>
<p class="C31 V45">trentamilacinquecento asini,</p>
<p class="C31 V46">e sedicimila persone.</p>
<p class="C31 V47">Dalla metà che spettava ai figli d'Israele, Mosè prese uno su cinquanta, degli uomini e degli animali, e li diede ai Leviti che hanno la responsabilità del tabernacolo dell'Eterno, come l'Eterno aveva ordinato a Mosè.</p>
<p class="C31 V48">I comandanti delle migliaia dell'esercito, capi di migliaia e capi di centinaia, si avvicinarono a Mosè;</p>
<p class="C31 V49">e loro dissero a Mosè: «I tuoi servi hanno fatto il conto degli uomini di guerra che erano ai nostri ordini, e non ne mancava neppure uno.</p>
<p class="C31 V50">Perciò noi portiamo, come offerta all'Eterno, quel che ciascuno ha trovato di oggetti d'oro: catenelle, braccialetti, anelli, orecchini e collane, per fare l'espiazione per noi davanti all'Eterno».</p>
<p class="C31 V51">Così Mosè e il sacerdote Eleazar presero dalle loro mani tutti gli oggetti lavorati.</p>
<p class="C31 V52">Tutto l'oro dell'offerta che essi presentarono all'Eterno, da parte dei capi di migliaia e dei capi di centinaia, pesava sedicimilasettecentocinquanta sicli.</p>
<p class="C31 V53">(Or gli uomini dell'esercito tennero ognuno per sé il bottino che avevano fatto).</p>
<p class="C31 V54">Mosè e il sacerdote Eleazar presero quindi l'oro dai capi di migliaia e di centinaia e lo portarono nella tenda di convegno, come ricordo per i figli d'Israele davanti all'Eterno.</p>
<p class="C32 V1">Or i figli di Ruben e i figli di Gad, avevano una enorme quantità di bestiame; e quando videro che il paese di Jazer e il paese di Galaad erano un luogo adatto per allevare bestiame,</p>
<p class="C32 V2">i figli di Gad e i figli di Ruben vennero a parlare a Mosè, al sacerdote Eleazar e ai principi dell'assemblea, e dissero:</p>
<p class="C32 V3">«Ataroth, Dibon, Jaazer, Nimrah, Heshbon, Elealeh, Sebam, Nebo e Beon,</p>
<p class="C32 V4">il paese che l'Eterno ha colpito davanti all'assemblea d'Israele, è un paese adatto per allevare bestiame e i tuoi servi hanno del bestiame».</p>
<p class="C32 V5">Dissero ancora: «Se abbiamo trovato grazia ai tuoi occhi, questo paese sia concesso in proprietà ai tuoi servi, e non farci passare il Giordano».</p>
<p class="C32 V6">Ma Mosè rispose ai figli di Gad e ai figli di Ruben: Dovrebbero i vostri fratelli andare in guerra, mentre voi ve ne state qui?</p>
<p class="C32 V7">Perché mai vorreste scoraggiare il cuore dei figli d'Israele dall'entrare nel paese che l'Eterno ha loro dato?</p>
<p class="C32 V8">Così fecero i vostri padri, quando li mandai da Kadesh-Barnea per esplorare il paese.</p>
<p class="C32 V9">Salirono fino alla valle di Eshkol; e, dopo aver visto il paese, scoraggiarono il cuore dei figli d'Israele, e così essi non entrarono nel paese che l'Eterno aveva loro dato.</p>
<p class="C32 V10">Così l'ira dell'Eterno si accese in quel giorno ed egli giurò, dicendo:</p>
<p class="C32 V11">"Certamente nessuno degli uomini, che sono saliti dall'Egitto dall'età di vent'anni in su, vedrà mai il paese che giurai di dare ad Abrahamo, Isacco e Giacobbe, perché essi non mi hanno seguito pienamente,</p>
<p class="C32 V12">ad eccezione di Caleb, figlio di Jefunneh, il Kenizeo, e di Giosuè, figlio di Nun, perché essi hanno seguito pienamente l'Eterno".</p>
<p class="C32 V13">Così l'ira dell'Eterno si accese contro Israele; ed egli li fece vagare nel deserto per quarant'anni, finchè tutta la generazione che aveva fatto il male gli occhi dell'Eterno fu distrutta.</p>
<p class="C32 V14">Ed ecco voi subentrate al posto dei vostri padri, genia di uomini peccatori, per accrescere ancor di più l'ardente ira dell'Eterno contro Israele.</p>
<p class="C32 V15">Perché se rifiutate di seguirlo, egli continuerà a lasciare Israele nel deserto, e voi farete perire tutto questo popolo».</p>
<p class="C32 V16">Allora essi si avvicinarono a Mosè egli dissero: «Noi edificheremo qui dei recinti per il nostro bestiame e delle città per i nostri piccoli;</p>
<p class="C32 V17">ma noi siamo pronti a marciare armati in testa ai figli d'Israele, finchè li abbiamo condotti al loro luogo; nel frattempo i nostri piccoli dimoreranno nelle città fortificate a motivo degli abitanti del paese.</p>
<p class="C32 V18">Non torneremo alle nostre case finche ciascuno dei figli d'Israele sia entrato in possesso della sua eredità,</p>
<p class="C32 V19">perché non riceveremo alcuna eredità con loro al di là del Giordano ed oltre, Poiché la nostra eredità ci è toccata da questa parte del Giordano, a est».</p>
<p class="C32 V20">Allora Mosè disse loro: «Se fate questo, se vi armate per la guerra davanti all'Eterno,</p>
<p class="C32 V21">e tutti gli uomini armati di voi passeranno il Giordano davanti all'Eterno, finché egli abbia scacciato i suoi nemici dalla sua presenza</p>
<p class="C32 V22">e la terra sia soggiogata davanti all'Eterno, e dopo questo tornate indietro, allora non sarete colpevoli di fronte all'Eterno e di fronte a Israele, e questo paese sarà vostra proprietà davanti all'Eterno.</p>
<p class="C32 V23">Ma se non fate così, allora peccherete contro l'Eterno; e state pur certi che il vostro peccato vi ritroverà.</p>
<p class="C32 V24">Costruite delle città per i vostri piccoli e dei recinti per le vostre greggi, e fate ciò che la vostra bocca ha proferito».</p>
<p class="C32 V25">E i figli di Gad e i figli di Ruben parlarono a Mosè, dicendo: «I tuoi servi faranno come il mio signore comanda.</p>
<p class="C32 V26">I nostri piccoli, le nostre mogli, le nostre greggi e tutto il nostro bestiame rimarranno qui nelle città di Galaad;</p>
<p class="C32 V27">ma i tuoi servi, tutti gli uomini armati per la guerra, passeranno il Giordano per combattere davanti all'Eterno, come dice il mio signore».</p>
<p class="C32 V28">Allora Mosè diede ordini per loro al sacerdote Eleazar, a Giosuè figlio di Nun e ai capi-famiglia delle tribù dei figli d'Israele.</p>
<p class="C32 V29">Mosè disse loro: «Se i figli di Gad e i figli di Ruben passano con voi il Giordano, tutti gli uomini armati per combattere davanti all'Eterno, e il paese sarà soggiogato davanti a voi, darete loro in proprietà il paese di Galaad.</p>
<p class="C32 V30">Ma se non passano il Giordano armati con voi, avranno delle proprietà in mezzo a voi nel paese di Canaan».</p>
<p class="C32 V31">Allora i figli di Gad e i figli di Ruben risposero dicendo: «Faremo come l'Eterno ha detto ai tuoi servi.</p>
<p class="C32 V32">Passeremo il Giordano armati davanti all'Eterno nel paese di Canaan affinché il possesso della nostra eredità rimanga per noi da questa parte del Giordano».</p>
<p class="C32 V33">Mosè dunque diede ai figli di Gad, ai figli di Ruben e alla metà della tribú di Manasse, figlio di Giuseppe, il regno di Sihon, re degli Amorei, e il regno di Og, re di Bashan, il paese con le sue città e i suoi territori, e le città del paese circostante.</p>
<p class="C32 V34">Così i figli di Gad costruirono Dibon, Ataroth, Aroer,</p>
<p class="C32 V35">Atroth-Shofan, Jaazer, Jogbehah,</p>
<p class="C32 V36">Beth-Nimrah e Beth-Aran, città fortificate, e recinti per le greggi.</p>
<p class="C32 V37">I figli di Ruben costruirono Heshbon, Elealeh, Kirjathaim,</p>
<p class="C32 V38">Nebo e Baal-Meon (i loro nomi sono stati cambiati) e Sibmah; e diedero altri nomi alle città che costruirono.</p>
<p class="C32 V39">E i figli di Makir, figlio di Manasse, andarono nel paese i Galaad, lo presero e ne scacciarono gli Amorei che vi abitavano.</p>
<p class="C32 V40">Mosè dunque diede Galaad a Makir figlio di Manasse, che vi si stabilì.</p>
<p class="C32 V41">Jair, figlio di Manasse, andò e prese i loro villaggi, e li chiamò Havvoth-Jair.</p>
<p class="C32 V42">Nobah invece andò e prese Kenath con i suoi sobborghi e la chiamò Nobah secondo il suo proprio nome.</p>
<p class="C33 V1">Queste sono le tappe dei figli d'Israele che uscirono dal paese d'Egitto, secondo le loro schiere, sotto la guida di Mosè e di Aaronne.</p>
<p class="C33 V2">Or Mosè mise per scritto i loro luoghi di partenza, tappa per tappa, per ordine dell'Eterno; e queste sono le loro tappe, in base ai loro luoghi di partenza.</p>
<p class="C33 V3">Partirono da Rameses nel primo mese, il quindicesimo giorno del primo mese. Il giorno dopo la Pasqua i figli d'Israele partirono pieni di baldanza, sotto gli occhi di tutti gli Egiziani,</p>
<p class="C33 V4">mentre gli Egiziani seppellivano tutti i loro primogeniti che l'Eterno aveva colpito fra di loro. L'Eterno aveva eseguito il suo giudizio anche sui loro dèi.</p>
<p class="C33 V5">I figli d'Israele partirono dunque da Rameses e si accamparono a Sukkoth.</p>
<p class="C33 V6">Partirono da Sukkoth e si accamparono a Etham, che è ai margini del deserto.</p>
<p class="C33 V7">Partirono da Etham e ripiegarono su Pi-Hahiroth che è di fronte a Baal-Tsefon, e si accamparono davanti a Migdol.</p>
<p class="C33 V8">Partirono da Hahiroth, attraversarono il mare in direzione del deserto, fecero tre giorni di cammino nel deserto di Etham e si accamparono a Mara.</p>
<p class="C33 V9">Partirono da Mara e giunsero ad Elim; ad Elim c'erano dodici sorgenti d'acqua e settanta palme; e là si accamparono.</p>
<p class="C33 V10">Partirono da Elim e si accamparono presso il Mar Rosso.</p>
<p class="C33 V11">Partirono dal Mar Rosso e si accamparono nel deserto di Sin.</p>
<p class="C33 V12">Partirono dal deserto di Sin e si accamparono a Dofkah.</p>
<p class="C33 V13">Partirono da Dofkah e si accamparono ad Alush.</p>
<p class="C33 V14">Partirono da Alush e si accamparono a Refidim, dove non c'era acqua da bere per il popolo.</p>
<p class="C33 V15">Partirono da Refidim e si accamparono nel deserto del Sinai.</p>
<p class="C33 V16">Partirono dal deserto del Sinai e si accamparono a Kibroth-Hattaavah.</p>
<p class="C33 V17">Partirono da Kibroth-Hattaavah e si accamparono a Hatseroth.</p>
<p class="C33 V18">Partirono da Hatseroth e si accamparono a Rithmah.</p>
<p class="C33 V19">Partirono da Rithmah e si accamparono a Rimmon-Perets.</p>
<p class="C33 V20">Partirono da Rimmon-Perets e si accamparono a Libnah.</p>
<p class="C33 V21">Partirono da Libnah e si accamparono a Rissah.</p>
<p class="C33 V22">Partirono da Rissah e si accamparono a Kehelathah.</p>
<p class="C33 V23">Partirono da Kehelathah e si accamparono al monte Scefer.</p>
<p class="C33 V24">Partirono dal monte di Scefer e si accamparono a Haradah.</p>
<p class="C33 V25">Partirono dal monte di Haradah e si accamparono a Makheloth.</p>
<p class="C33 V26">Partirono da Makheloth e si accamparono a Tahath.</p>
<p class="C33 V27">Partirono da Tahath e si accamparono a Terah.</p>
<p class="C33 V28">Partirono da Terah e si accamparono a Mithkah.</p>
<p class="C33 V29">Partirono da Mithkah e si accamparono a Hashmonah.</p>
<p class="C33 V30">Partirono da Hashmonah e si accamparono a Moseroth.</p>
<p class="C33 V31">Partirono da Moseroth e si accamparono a Bene-Jaakan.</p>
<p class="C33 V32">Partirono da Bene-Jaakan e si accamparono a Hor-Haghidgad.</p>
<p class="C33 V33">Partirono da Hor-Haghidgad e si accamparono a Jotbathah.</p>
<p class="C33 V34">Partirono da Jotbathah e si accamparono a Abronah.</p>
<p class="C33 V35">Partirono da Abronah e si accamparono a Etsion-Gheber.</p>
<p class="C33 V36">Partirono da Etsion-Gheber e si accamparono nel deserto di Sin cioè a Kadesh.</p>
<p class="C33 V37">Poi partirono da Kadesh e si accamparono al monte Hor ai margini del paese di Edom.</p>
<p class="C33 V38">Quindi il sacerdote Aaronne salì sul monte Hor per ordine dell'Eterno e là morì nel quarantesimo anno da quando i figli d'Israele erano usciti dal paese d'Egitto, il primo giorno del quinto mese.</p>
<p class="C33 V39">Aaronne aveva centoventitré anni quando morì sul monte Hor.</p>
<p class="C33 V40">Or I re di Arad, il Cananeo, che abitava nel Neghev, nel paese di Canaan, udì dell'arrivo dei figli d'Israele</p>
<p class="C33 V41">Così essi partirono dal monte Hor e si accamparono a Tsalmonah.</p>
<p class="C33 V42">Partirono da Tsalmonah e si accamparono a Punon.</p>
<p class="C33 V43">Partirono da Punon e si accamparono a Oboth.</p>
<p class="C33 V44">Partirono da Oboth e si accamparono a Ije-Abarim al confine di Moab.</p>
<p class="C33 V45">Partirono da Ije-Abarim e si accamparono a Dibon-Gad.</p>
<p class="C33 V46">Partirono da Dibon-Gad e si accamparono a Almon-Diblathaim.</p>
<p class="C33 V47">Partirono da Almon-Diblathaim e si accamparono sui monti Abarim, di fronte al Nebo.</p>
<p class="C33 V48">Partirono dai monti Abarim e si accamparono nelle pianure di Moab, presso il Giordano sulla sponda opposta a Gerico.</p>
<p class="C33 V49">Si accamparono presso il Giordano, da Beth-Jescimoth fino ad Abel-Shittim nelle pianure di Moab.</p>
<p class="C33 V50">Poi l'Eterno parlò a Mosè nelle pianure di Moab, presso al Giordano sulla sponda opposta a Gerico, dicendo:</p>
<p class="C33 V51">«Parla ai figli d'Israele e di' loro: Quando passerete il Giordano, per entrare nel paese di Canaan,</p>
<p class="C33 V52">scaccerete davanti a voi tutti gli abitanti del paese, distruggerete tutte le loro immagini, distruggerete tutte le loro statue di metallo fuso e demolirete tutti i loro alti luoghi.</p>
<p class="C33 V53">Prenderete possesso del paese e in esso vi stabilirete, perché io vi ho dato il paese in proprietà.</p>
<p class="C33 V54">Dividerete il paese a sorte, secondo le vostre famiglie. Alle piú grandi darete una porzione maggiore, e alle piú piccole darete una porzione minore. Ognuno avrà quello che gli sarà toccato a sorte; le spartizioni verranno fatte in base alle tribú dei vostri padri.</p>
<p class="C33 V55">Ma se non scacciate davanti a voi gli abitanti del paese, quelli di loro da voi lasciati, saranno per voi come spine negli occhi e pungoli nei fianchi e vi molesteranno nel paese che abiterete.</p>
<p class="C33 V56">E avverrà che io tratterò voi come mi ero proposto di trattare loro».</p>
<p class="C34 V1">L'Eterno parlò ancora a Mosè, dicendo:</p>
<p class="C34 V2">«Comanda ai figli d'Israele e di' loro: Quando entrerete nel paese di Canaan, questo è il paese che vi toccherà in eredità, il paese di Canaan con questi particolari confini:</p>
<p class="C34 V3">La vostra frontiera meridionale avrà inizio dal deserto di Tsin, lungo il confine di Edom; così la vostra frontiera meridionale si estenderà dalla estremità del mar Salato, verso oriente;</p>
<p class="C34 V4">la vostra frontiera volgerà poi dal sud della salita di Akrabbim, passerà per Tsin e si estenderà a mezzogiorno di Kadesh-Barnea; continuerà poi verso Hatsar-Addar e passerà per Atsmon.</p>
<p class="C34 V5">Da Atsmon la frontiera girerà fino al torrente d'Egitto e finirà al mare.</p>
<p class="C34 V6">La vostra frontiera a occidente sarà il Mar Grande; questa sarà la vostra frontiera occidentale.</p>
<p class="C34 V7">Questa invece sarà la vostra frontiera settentrionale: partendo dal Mar Grande traccerete la vostra frontiera fino al monte Hor,</p>
<p class="C34 V8">dal monte Hor traccerete la vostra frontiera fino all'ingresso di Hamath e l'estremità della frontiera sarà a Tsedad;</p>
<p class="C34 V9">la frontiera continuerà poi fino a Zifron, per finire a Hatsar-Enan; questa sarà la vostra frontiera settentrionale.</p>
<p class="C34 V10">Traccerete la vostra frontiera orientale da Hatsar-Enan a Scefam;</p>
<p class="C34 V11">la frontiera scenderà da Scefam verso Riblah, a est di Ain; poi la frontiera scenderà e si estenderà fino a toccare la sponda orientale del mare di Kinnereth;</p>
<p class="C34 V12">la frontiera scenderà quindi verso il Giordano, per finire al Mar Salato. Questo sarà il vostro paese con le sue frontiere tutt'intorno».</p>
<p class="C34 V13">Così Mosè trasmise quest'ordine ai figli d'Israele e disse loro: «Questo è il paese che riceverete in eredità tirando a sorte, e che l'Eterno ha comandato di dare alle nove tribú e mezzo,</p>
<p class="C34 V14">poiché le tribú dei figli di Ruben, in base alle case dei loro padri, e la tribú dei figli di Gad, in base alle case dei loro padri, e la mezza tribú di Manasse hanno ricevuto la loro eredità.</p>
<p class="C34 V15">Queste due tribú e mezzo hanno ricevuto la loro eredità a est del Giordano, sulla sponda opposta a Gerico, verso oriente».</p>
<p class="C34 V16">L'Eterno parlò ancora a Mosè, dicendo:</p>
<p class="C34 V17">«Questi sono i nomi degli uomini che spartiranno il paese fra di voi: il sacerdote Eleazar e Giosuè, figlio di Nun.</p>
<p class="C34 V18">Prenderete anche un principe di ogni tribú, per fare la spartizione del paese.</p>
<p class="C34 V19">Questi sono i nomi degli uomini della tribú di Giuda, Caleb, figlio di Jefunneh;</p>
<p class="C34 V20">della tribú dei figli di Simeone, Scemuel, figlio di Ammihud;</p>
<p class="C34 V21">della tribú di Beniamino, Elidad, figlio di Kislon;</p>
<p class="C34 V22">della tribú dei figli di Dan, il principe Bukki, figlio di Jogli;</p>
<p class="C34 V23">per i figli di Giuseppe, della tribú dei figli di Manasse, il principe Hanniel, figlio di Efod;</p>
<p class="C34 V24">e della tribú dei figli di Efraim, il principe Kemuel, figlio di Sciftan;</p>
<p class="C34 V25">della tribú dei figli di Zabulon, il principe Elitsafan, figlio di Parnak;</p>
<p class="C34 V26">della tribú dei figli di Issacar, il principe Paltiel, figlio di Azzan;</p>
<p class="C34 V27">della tribú dei figli di Ascer, il principe Ahihud, figlio di Scelomi;</p>
<p class="C34 V28">e della tribú dei figli di Neftali, il principe Pedahel, figlio di Ammihud».</p>
<p class="C34 V29">Queste sono le persone alle quali l'Eterno ordinò di assegnare l'eredità ai figli d'Israele nel paese di Canaan.</p>
<p class="C35 V1">L'Eterno parlò ancora a Mosè nelle pianure di Moab presso il Giordano, sulla sponda opposta a Gerico, dicendo:</p>
<p class="C35 V2">Ordina ai figli d'Israele che, della eredità che possederanno, diano ai Leviti delle città da abitare; darete pure ai Leviti dei terreni da pascolo intorno alle città.</p>
<p class="C35 V3">Ed essi avranno le città per abitarvi, mentre i terreni da pascolo serviranno per il loro bestiame, per i loro beni e per tutti i loro animali.</p>
<p class="C35 V4">I terreni da pascolo delle città che darete ai Leviti si estenderanno dalle mura della città verso l'esterno per mille cubiti, tutt'intorno.</p>
<p class="C35 V5">Misurerete dunque, fuori della città, duemila cubiti dal lato est, duemila cubiti dal lato sud, duemila cubiti dal lato ovest e duemila cubiti dal lato nord; la città sarà in mezzo. Questi sono i terreni da pascolo attorno alle città che apparterranno ai Leviti.</p>
<p class="C35 V6">Fra le città che darete ai Leviti voi designerete sei città di rifugio, alle quali possa fuggire chi ha ucciso qualcuno; e a queste aggiungerete altre quarantadue città.</p>
<p class="C35 V7">Tutte le città che darete ai Leviti saranno dunque quarantotto, assieme ai terreni da pascolo.</p>
<p class="C35 V8">Le città che darete ai Leviti proverranno dalla proprietà dei figli d'Israele; dalle tribù piú grandi ne prenderete di piú, dalle tribù piú piccole ne prenderete di meno; ciascuna tribù darà ai Leviti qualcuna delle sue città, in proporzione della eredità che le sarà toccata.</p>
<p class="C35 V9">Poi l'Eterno parlò a Mosè, dicendo:</p>
<p class="C35 V10">«Parla ai figli d'Israele e di' loro: Quando passerete il Giordano per entrare nel paese di Canaan,</p>
<p class="C35 V11">designerete delle città che siano per voi delle città di rifugio, dove possa fuggire l'omicida che ha ucciso qualcuno involontariamente.</p>
<p class="C35 V12">Queste città vi serviranno di rifugio contro il vendicatore perché l'omicida non sia messo a morte prima di essere comparso in giudizio davanti all'assemblea.</p>
<p class="C35 V13">Delle città che darete, sei saranno dunque per voi città di rifugio.</p>
<p class="C35 V14">Darete tre città nella parte est del Giordano, e darete tre città nel paese di Canaan; esse saranno città di rifugio.</p>
<p class="C35 V15">Queste sei città serviranno di rifugio per i figli d'Israele, per lo straniero e per colui che risiede fra di voi, affinché chiunque ha ucciso qualcuno involontariamente possa rifugiarvisi.</p>
<p class="C35 V16">Ma se uno colpisce un altro con uno strumento di ferro, e quello muore, quel tale è un omicida; l'omicida sarà Messo a Morte.</p>
<p class="C35 V17">E se lo colpisce con una pietra che aveva in mano, che può causare la morte, e il colpito muore, quel tale è un omicida; l'omicida sarà messo a morte.</p>
<p class="C35 V18">O se lo colpisce con uno strumento di legno che aveva in mano, che può causare la morte, e il colpito muore, quel tale è un omicida; l'omicida sarà messo a morte.</p>
<p class="C35 V19">Sarà il vendicatore del sangue stesso a mettere a morte l'omicida; quando lo incontrerà lo ucciderà.</p>
<p class="C35 V20">Se uno dà a un altro una spinta per odio o gli lancia contro qualcosa intenzionalmente, e quello muore,</p>
<p class="C35 V21">o lo colpisce per inimicizia con la propria mano, e quello muore, chi ha colpito sarà messo a morte; è un omicida; il vendicatore del sangue ucciderà l'omicida quando lo incontrerà.</p>
<p class="C35 V22">Se però in un momento gli dà una spinta senza inimicizia, o gli lancia contro qualcosa ma non intenzionalmente,</p>
<p class="C35 V23">o se, senza vederlo, gli fa cadere addosso una pietra che può causare la morte, e quello muore, senza che l'altro gli fosse nemico o cercasse il suo male</p>
<p class="C35 V24">allora l'assemblea giudicherà fra colui che ha colpito e il vendicatore del sangue in base a queste norme.</p>
<p class="C35 V25">L'assemblea libererà l'omicida dalle mani del vendicatore del sangue e lo farà tornare alla città di rifugio dove era fuggito, e là egli abiterà fino alla morte del sommo sacerdote che fu unto con l'olio santo.</p>
<p class="C35 V26">Ma se l'omicida in qualsiasi momento esce dai confini della città di rifugio dove era fuggito,</p>
<p class="C35 V27">e il vendicatore del sangue trova l'omicida fuori dei confini della sua città di rifugio e lo uccide, il vendicatore del sangue non sarà colpevole del sangue versato,</p>
<p class="C35 V28">poiché l'omicida avrebbe dovuto rimanere nella sua città di rifugio fino alla morte del sommo sacerdote; dopo la morte del sommo sacerdote l'omicida può invece tornare nella terra di sua proprietà.</p>
<p class="C35 V29">Queste vi servano come norme di diritto per tutte le vostre generazioni, dovunque dimorerete.</p>
<p class="C35 V30">Se uno uccide una persona, l'omicida sarà messo a morte sulla deposizione di testimoni; ma non si metterà a morte nessuno sulla deposizione di un solo testimone.</p>
<p class="C35 V31">Non accetterete alcun prezzo di riscatto per la vita di un omicida che è condannato a morte, perché dovrà essere messo a morte.</p>
<p class="C35 V32">Non accetterete alcun prezzo di riscatto per un omicida che è fuggito nella sua città di rifugio, perché possa tornare ad abitare nella sua terra prima della morte del sacerdote.</p>
<p class="C35 V33">Non contaminerete il paese dove siete, perché il sangue contamina il paese; e non si può fare alcuna espiazione per il paese, per il sangue che in esso è stato versato se non mediante il sangue di chi l'ha versato.</p>
<p class="C35 V34">Non contaminerete dunque il paese che abitate, e in mezzo al quale io dimoro, poiché io sono l'Eterno che dimoro in mezzo ai figli d'Israele».</p>
<p class="C36 V1">Or i capi-famiglia dei figli di Galaad, figlio di Makiel, figlio di Manasse, delle famiglie dei figli di Giuseppe, si fecero avanti a parlare davanti a Mosè e davanti ai principi, i capi-famiglia dei figli d'Israele,</p>
<p class="C36 V2">e dissero: «L'Eterno ha ordinato al mio signore di dare il paese in eredità per sorte ai figli d'Israele; e il mio signore ha pure ricevuto l'ordine dall'Eterno di dare l'eredità di nostro fratello Tselofehad alle sue figlie.</p>
<p class="C36 V3">Se esse si maritano a uno dei figli delle altre tribú dei figli d'Israele, la loro eredità sarà sottratta dall'eredità dei nostri padri e aggiunta all'eredità della tribú nella quale esse entreranno a far parte; così sarà sottratta dall'eredità che ci è toccata in sorte.</p>
<p class="C36 V4">Quando poi verrà il giubileo dei figli d'Israele, la loro eredità sarà aggiunta all'eredità della tribú a cui ora appartengono; così la loro eredità sarà sottratta dalla eredità della tribú dei nostri padri».</p>
<p class="C36 V5">Allora Mosè comandò ai figli d'Israele secondo la parola ricevuta dall'Eterno, dicendo: «La tribú dei figli di Giuseppe dice bene.</p>
<p class="C36 V6">Questo è ciò che l'Eterno comanda riguardo alle figlie di Tselofehad dicendo: «Esse possono maritarsi a chi par loro bene, purché si maritino in una famiglia della tribú dei loro padri».</p>
<p class="C36 V7">Così l'eredità dei figli d'Israele non passerà da una tribú all'altra, perché ciascuno dei figli d'Israele rimarrà attaccato all'eredità della tribú dei suoi padri.</p>
<p class="C36 V8">E ogni fanciulla che possiede un'eredità in una delle tribú dei figli d'Israele, si mariterà ad uno ce appartenga a una famiglia della tribú di suo padre; così ognuno dei figli d'Israele rimarrà in possesso dell'eredità dei suoi padri.</p>
<p class="C36 V9">In questo modo nessuna eredità passerà da una tribú all'altra, ma ognuna delle tribú dei figli d'Israele rimarrà legata alla propria eredità».</p>
<p class="C36 V10">Le figlie di Tselofehad fecero ciò che l'Eterno aveva comandato a Mosè.</p>
<p class="C36 V11">Mahlah, Thirtsah, Hoglah, Milkah e Noah, figlie di Tselofehad, si maritarono con i figli dei loro zii;</p>
<p class="C36 V12">si maritarono nelle famiglie dei figli di Manasse, figlio di Giuseppe, e la loro eredità rimase nella tribú della famiglia di loro padre.</p>
<p class="C36 V13">Tali sono i comandamenti e i decreti che l'Eterno diede ai figli d'Israele per mezzo di Mosè nelle pianure di Moab presso il Giordano, sulla sponda opposta a Gerico.</p>
</div>
</div>
<div class="edizione RIVEDUTA">
<div class="libro Nm">
<p class="CCAPITOLO VVERSO">TESTO</p>
<p class="C1 V1">Il SIGNORE parlò a Mosè, nel deserto del Sinai, nella tenda di convegno, il primo giorno del secondo mese, il secondo anno dopo l'uscita dei figli d'Israele dal paese d'Egitto, e disse:</p>
<p class="C1 V2">«Fate la somma di tutta la comunità dei figli d'Israele secondo le loro famiglie, secondo la discendenza paterna, contando i nomi di tutti i maschi, uno per uno,</p>
<p class="C1 V3">dall'età di vent'anni in su, tutti quelli che in Israele possono andare in guerra; tu ed Aaronne ne farete il censimento, secondo le loro schiere.</p>
<p class="C1 V4">Con voi ci sarà un uomo per tribù, che sia capo del casato dei suoi padri.</p>
<p class="C1 V5">Questi sono i nomi degli uomini che vi assisteranno. Di Ruben: Elisur, figlio di Sedeur;</p>
<p class="C1 V6">di Simeone: Selumiel, figlio di Surisaddai;</p>
<p class="C1 V7">di Giuda: Nason, figlio di Amminadab;</p>
<p class="C1 V8">di Issacar: Netaneel, figlio di Suar;</p>
<p class="C1 V9">di Zabulon: Eliab, figlio di Chelon;</p>
<p class="C1 V10">dei figli di Giuseppe, di Efraim: Elisama, figlio di Ammiud; di Manasse: Gamaliel, figlio di Pedasur;</p>
<p class="C1 V11">di Beniamino: Abidan, figlio di Ghideoni;</p>
<p class="C1 V12">di Dan: Aiezer, figlio di Ammisaddai;</p>
<p class="C1 V13">di Ascer: Paghiel, figlio di Ocran;</p>
<p class="C1 V14">di Gad: Eliasaf, figlio di Deuel;</p>
<p class="C1 V15">di Neftali: Aira, figlio di Enan».</p>
<p class="C1 V16">Questi sono i membri della comunità che furono convocati, i capi delle tribù dei loro padri, i capi delle migliaia d'Israele.</p>
<p class="C1 V17">Mosè e Aaronne presero dunque questi uomini che erano stati designati per nome,</p>
<p class="C1 V18">e convocarono tutta la comunità, il primo giorno del secondo mese; e il popolo fu censito secondo le loro famiglie, secondo la discendenza paterna, contando il numero delle persone dai vent'anni in su, uno per uno.</p>
<p class="C1 V19">Come il SIGNORE gli aveva ordinato, Mosè ne fece il censimento nel deserto del Sinai.</p>
<p class="C1 V20">Figli di Ruben, primogenito d'Israele, loro discendenti secondo le loro famiglie, secondo la discendenza paterna, contando i nomi di tutti i maschi, uno per uno, dall'età di vent'anni in su, tutti quelli che potevano andare in guerra:</p>
<p class="C1 V21">il censimento della tribù di Ruben diede la cifra di quarantaseimilacinquecento.</p>
<p class="C1 V22">Figli di Simeone, loro discendenti secondo le loro famiglie, secondo la discendenza paterna, contando i nomi di tutti i maschi, uno per uno dall'età di vent'anni in su, tutti quelli che potevano andare in guerra:</p>
<p class="C1 V23">il censimento della tribù di Simeone diede la cifra di cinquantanovemilatrecento.</p>
<p class="C1 V24">Figli di Gad, loro discendenti secondo le loro famiglie, secondo la discendenza paterna, contando i nomi dall'età di vent'anni in su, tutti quelli che potevano andare in guerra:</p>
<p class="C1 V25">il censimento della tribù di Gad diede la cifra di quaranta-cinquemila-sei-cento-cinquanta.</p>
<p class="C1 V26">Figli di Giuda, loro discendenti secondo le loro famiglie, secondo la discendenza paterna, contando i nomi dall'età di vent'anni in su, tutti quelli che potevano andare in guerra:</p>
<p class="C1 V27">il censimento della tribù di Giuda diede la cifra di settantaquattromilaseicento.</p>
<p class="C1 V28">Figli di Issacar, loro discendenti secondo le loro famiglie, secondo la discendenza paterna, contando i nomi dall'età di vent'anni in su, tutti quelli che potevano andare in guerra:</p>
<p class="C1 V29">il censimento della tribù di Issacar diede la cifra di cinquanta-quattro-mila-quattro-cento.</p>
<p class="C1 V30">Figli di Zabulon, loro discendenti secondo le loro famiglie, secondo la discendenza paterna, contando i nomi dall'età di vent'anni in su, tutti quelli che potevano andare in guerra:</p>
<p class="C1 V31">il censimento della tribù di Zabulon diede la cifra di cinquantasettemilaquattrocento.</p>
<p class="C1 V32">Figli di Giuseppe: figli di Efraim, loro discendenti secondo le loro famiglie, secondo la discendenza paterna, contando i nomi dall'età di vent'anni in su, tutti quelli che potevano andare in guerra:</p>
<p class="C1 V33">il censimento della tribù di Efraim diede la cifra di quarantamilacinquecento.</p>
<p class="C1 V34">Figli di Manasse, loro discendenti secondo le loro famiglie, secondo la discendenza paterna, contando i nomi dall'età di vent'anni in su, tutti quelli che potevano andare in guerra:</p>
<p class="C1 V35">il censimento della tribù di Manasse diede la cifra di trentaduemiladuecento.</p>
<p class="C1 V36">Figli di Beniamino, loro discendenti secondo le loro famiglie, secondo la discendenza paterna, contando i nomi dall'età di vent'anni in su, tutti quelli che potevano andare in guerra:</p>
<p class="C1 V37">il censimento della tribù di Beniamino diede la cifra di trentacinquemilaquattrocento.</p>
<p class="C1 V38">Figli di Dan, loro discendenti secondo le loro famiglie, secondo la discendenza paterna, contando i nomi dall'età di vent'anni in su, tutti quelli che potevano andare in guerra:</p>
<p class="C1 V39">il censimento della tribù di Dan diede la cifra di sessantaduemilasettecento.</p>
<p class="C1 V40">Figli di Ascer, loro discendenti secondo le loro famiglie, secondo la discendenza paterna, contando i nomi dall'età di vent'anni in su, tutti quelli che potevano andare in guerra:</p>
<p class="C1 V41">il censimento della tribù di Ascer diede la cifra di quarantunmilacinquecento.</p>
<p class="C1 V42">Figli di Neftali, loro discendenti secondo le loro famiglie, secondo la discendenza paterna, contando i nomi dall'età di vent'anni in su, tutti quelli che potevano andare in guerra:</p>
<p class="C1 V43">il censimento della tribù di Neftali diede la cifra di cinquantatremilaquattrocento.</p>
<p class="C1 V44">Questi sono gli uomini di cui Mosè e Aaronne fecero il censimento, assistiti dai dodici capi d'Israele: ce n'era uno per ognuna delle case dei loro padri.</p>
<p class="C1 V45">Così tutti i figli d'Israele dei quali fu fatto il censimento, secondo le famiglie dei padri, dall'età di vent'anni in su, cioè tutti gli uomini che in Israele potevano andare in guerra,</p>
<p class="C1 V46">tutti quelli dei quali fu fatto il censimento furono seicento-tremila-cinque-cento-cinquanta.</p>
<p class="C1 V47">Ma quelli che erano Leviti, secondo la tribù paterna, non furono compresi nel censimento con gli altri;</p>
<p class="C1 V48">poiché il SIGNORE aveva detto a Mosè:</p>
<p class="C1 V49">«Soltanto della tribù di Levi non farai il censimento, e non ne unirai l'ammontare a quello dei figli d'Israele;</p>
<p class="C1 V50">ma affida ai Leviti la cura del tabernacolo della testimonianza, di tutti i suoi utensili e di tutto ciò che gli appartiene. Essi porteranno il tabernacolo e tutti i suoi utensili, ne faranno il servizio e staranno accampati attorno al tabernacolo.</p>
<p class="C1 V51">Quando il tabernacolo dovrà partire, i Leviti lo smonteranno; quando il tabernacolo dovrà accamparsi in qualche luogo, i Leviti lo rimonteranno; l'estraneo che gli si avvicinerà sarà messo a morte.</p>
<p class="C1 V52">I figli d'Israele pianteranno le loro tende ognuno nel suo campo, ognuno vicino alla sua bandiera, secondo le loro schiere.</p>
<p class="C1 V53">Ma i Leviti pianteranno le loro tende attorno al tabernacolo della testimonianza, affinché la mia ira non si accenda contro la comunità dei figli d'Israele; i Leviti avranno la cura del tabernacolo della testimonianza».</p>
<p class="C1 V54">I figli d'Israele fecero così, conformandosi in tutto agli ordini che il SIGNORE aveva dato a Mosè.</p>
<p class="C2 V1">Il SIGNORE parlò ancora a Mosè e ad Aaronne, e disse:</p>
<p class="C2 V2">«I figli d'Israele si accamperanno ciascuno vicino alla sua bandiera sotto le insegne delle loro famiglie paterne; si accamperanno di fronte e tutto intorno alla tenda di convegno».</p>
<p class="C2 V3">Sul davanti, verso oriente, si accamperà la bandiera del campo di Giuda con le sue schiere;</p>
<p class="C2 V4">il capo dei figli di Giuda è Nason, figlio di Amminadab, e il suo contingente, secondo il censimento, è di settantaquattromilaseicento uomini.</p>
<p class="C2 V5">Accanto a lui si accamperà la tribù di Issacar; il capo dei figli di Issacar è Netaneel, figlio di Suar,</p>
<p class="C2 V6">e il suo contingente, secondo il censimento, è di cinquanta-quattro-mila-quattro-cento uomini.</p>
<p class="C2 V7">Poi la tribù di Zabulon; il capo dei figli di Zabulon è Eliab, figlio di Chelon,</p>
<p class="C2 V8">e il suo contingente, secondo il censimento, è di cinquantasettemilaquattrocento uomini.</p>
<p class="C2 V9">Il totale del censimento del campo di Giuda, sommando le loro schiere, è dunque centottantaseimilaquattrocento uomini. Questi si metteranno in marcia per primi.</p>
<p class="C2 V10">A sud starà la bandiera del campo di Ruben con le sue schiere; il capo dei figli di Ruben è Elisur, figlio di Sedeur.</p>
<p class="C2 V11">Il suo contingente, secondo il censimento, è di quarantaseimilacinquecento uomini.</p>
<p class="C2 V12">Accanto a lui si accamperà la tribù di Simeone; il capo dei figli di Simeone è Selumiel, figlio di Surisaddai.</p>
<p class="C2 V13">Il suo contingente, secondo il censimento, è di cinquantanovemilatrecento uomini.</p>
<p class="C2 V14">Poi la tribù di Gad; il capo dei figli di Gad è Eliasaf, figlio di Reuel.</p>
<p class="C2 V15">Il suo contingente, secondo il censimento, è di quaranta-cinque-mila-sei-cento-cinquanta uomini.</p>
<p class="C2 V16">Il totale del censimento del campo di Ruben, sommando le loro schiere, è dunque cento-cinquantun-mila-quattro-cento-cinquanta uomini. Si metteranno in marcia in seconda linea.</p>
<p class="C2 V17">Poi si metterà in marcia la tenda di convegno con il campo dei Leviti in mezzo agli altri campi. Nella marcia seguiranno l'ordine nel quale erano accampati, ciascuno al suo posto, con la sua bandiera.</p>
<p class="C2 V18">A occidente starà la bandiera del campo di Efraim con il suo contingente; il capo dei figli di Efraim è Elisama, figlio di Ammiud.</p>
<p class="C2 V19">Il suo contingente, secondo il censimento, è di quarantamilacinquecento uomini.</p>
<p class="C2 V20">Accanto a lui si accamperà la tribù di Manasse; il capo dei figli di Manasse è Gamaliel, figlio di Pedasur.</p>
<p class="C2 V21">Il suo contingente, secondo il censimento, è di trentaduemiladuecento uomini.</p>
<p class="C2 V22">Poi la tribù di Beniamino; il capo dei figli di Beniamino è Abidan, figlio di Ghideoni.</p>
<p class="C2 V23">Il suo contingente, secondo il censimento, è di trentacinquemilaquattrocento uomini.</p>
<p class="C2 V24">Il totale del censimento del campo d'Efraim, sommando le loro schiere, è dunque centottomilacento uomini. Si metteranno in marcia in terza linea.</p>
<p class="C2 V25">A settentrione starà il campo di Dan con le sue schiere; il capo dei figli di Dan è Aiezer, figlio di Ammisaddai.</p>
<p class="C2 V26">Il suo contingente, secondo il censimento, è di sessantaduemilasettecento uomini.</p>
<p class="C2 V27">Accanto a lui si accamperà la tribù di Ascer; il capo dei figli di Ascer è Paghiel, figlio di Ocran,</p>
<p class="C2 V28">e il suo contingente, secondo il censimento, è di quarantunmilacinquecento uomini.</p>
<p class="C2 V29">Poi la tribù di Neftali; il capo dei figli di Neftali è Aira, figlio di Enan,</p>
<p class="C2 V30">e il suo contingente, secondo il censimento, è di cinquantatremilaquattrocento uomini.</p>
<p class="C2 V31">Il totale del censimento del campo di Dan è dunque cento-cinquanta-sette-mila-seicento. Si metteranno in marcia per ultimi, secondo le loro bandiere.</p>
<p class="C2 V32">Questi furono i figli d'Israele dei quali si fece il censimento secondo la discendenza paterna. Tutti gli uomini dei quali si fece il censimento e che formarono i campi, ciascuno nel suo contingente, furono seicento-tremila-cinque-cento-cinquanta.</p>
<p class="C2 V33">Ma i Leviti, secondo l'ordine che il SIGNORE aveva dato a Mosè, non furono compresi nel censimento con i figli d'Israele.</p>
<p class="C2 V34">I figli d'Israele si conformarono in tutto agli ordini che il SIGNORE aveva dato a Mosè: così si accampavano secondo le loro bandiere, e così si mettevano in marcia, ciascuno secondo la sua famiglia, secondo la discendenza paterna.</p>
<p class="C3 V1">Questi sono i discendenti di Aaronne e di Mosè al tempo in cui il SIGNORE parlò a Mosè sul monte Sinai.</p>
<p class="C3 V2">Questi sono i nomi dei figli di Aaronne: Nadab, il primogenito, Abiu, Eleazar e Itamar.</p>
<p class="C3 V3">Questi sono i nomi dei figli di Aaronne, che ricevettero l'unzione come sacerdoti e furono consacrati per esercitare il sacerdozio.</p>
<p class="C3 V4">Nadab e Abiu morirono davanti al SIGNORE quando gli offrirono fuoco estraneo, nel deserto del Sinai. Essi non avevano figli, ed Eleazar e Itamar esercitarono il sacerdozio in presenza di Aaronne, loro padre.</p>
<p class="C3 V5">Il SIGNORE disse a Mosè:</p>
<p class="C3 V6">«Fa' avvicinare la tribù di Levi e mettila a disposizione del sacerdote Aaronne, affinché sia al suo servizio.</p>
<p class="C3 V7">Essi avranno la cura di tutto ciò che è affidato a lui e a tutta la comunità davanti alla tenda di convegno e faranno così il servizio del tabernacolo.</p>
<p class="C3 V8">Avranno cura di tutti gli utensili della tenda di convegno e di quanto è affidato ai figli d'Israele, e faranno così il servizio del tabernacolo.</p>
<p class="C3 V9">Tu darai i Leviti ad Aaronne e ai suoi figli; tra i figli d'Israele sono essi quelli che si dedicheranno completamente al suo servizio.</p>
<p class="C3 V10">Tu stabilirai Aaronne e i suoi figli, perché esercitino le funzioni del loro sacerdozio; l'estraneo che si accosterà all'altare sarà messo a morte».</p>
<p class="C3 V11">Il SIGNORE disse a Mosè:</p>
<p class="C3 V12">«Ecco, tra i figli d'Israele io ho preso i Leviti al posto di ogni primogenito che nasce da donna israelita; i Leviti saranno miei;</p>
<p class="C3 V13">poiché ogni primogenito è mio; il giorno in cui colpii tutti i primogeniti nel paese d'Egitto, io mi consacrai tutti i primi parti in Israele, tanto degli uomini quanto degli animali; saranno miei: io sono il SIGNORE».</p>
<p class="C3 V14">Il SIGNORE parlò a Mosè nel deserto del Sinai e disse:</p>
<p class="C3 V15">«Fa' il censimento dei figli di Levi secondo la discendenza paterna, secondo le loro famiglie; farai il censimento di tutti i maschi dall'età di un mese in su».</p>
<p class="C3 V16">E Mosè ne fece il censimento secondo l'ordine del SIGNORE, come gli era stato comandato di fare.</p>
<p class="C3 V17">Questi sono i nomi dei figli di Levi: Gherson, Cheat e Merari.</p>
<p class="C3 V18">Questi sono i nomi dei figli di Gherson, secondo le loro famiglie: Libni e Simei.</p>
<p class="C3 V19">I figli di Cheat, secondo le loro famiglie sono: Amram, Isear, Ebron e Uzziel.</p>
<p class="C3 V20">I figli di Merari secondo le loro famiglie sono: Mali e Musi. Queste sono le famiglie dei Leviti, secondo la discendenza paterna.</p>
<p class="C3 V21">Da Gherson discendono la famiglia dei Libniti e la famiglia dei Simeiti, che formano le famiglie dei Ghersoniti.</p>
<p class="C3 V22">Quelli dei quali fu fatto il censimento, contando tutti i maschi dall'età di un mese in su, furono settemilacinquecento.</p>
<p class="C3 V23">Le famiglie dei Ghersoniti avevano il campo dietro il tabernacolo, a occidente.</p>
<p class="C3 V24">Il capo della famiglia dei Ghersoniti era Eliasaf, figlio di Lael.</p>
<p class="C3 V25">Per quel che concerne la tenda di convegno, i figli di Gherson dovevano aver cura del tabernacolo e della tenda, della sua coperta, della portiera all'ingresso della tenda di convegno,</p>
<p class="C3 V26">delle tele del cortile e della portiera dell'ingresso del cortile, tutto intorno al tabernacolo e all'altare, e dei suoi cordami per tutto il servizio del tabernacolo.</p>
<p class="C3 V27">Da Cheat discendono la famiglia degli Amramiti, la famiglia degli Iseariti, la famiglia degli Ebroniti e la famiglia degli Uzzieliti, che formano le famiglie dei Cheatiti.</p>
<p class="C3 V28">Contando tutti i maschi dall'età di un mese in su, furono ottomilaseicento, incaricati della cura del santuario.</p>
<p class="C3 V29">Le famiglie dei figli di Cheat avevano il campo al lato meridionale del tabernacolo.</p>
<p class="C3 V30">Il capo della famiglia dei Cheatiti era Elisafan, figlio di Uzziel.</p>
<p class="C3 V31">Alle loro cure erano affidati l'arca, la tavola, il candelabro, gli altari e gli utensili del santuario con i quali si fa il servizio, il velo e tutto ciò che si riferisce al servizio del santuario.</p>
<p class="C3 V32">Il primo dei capi dei Leviti era Eleazar, figlio del sacerdote Aaronne; egli aveva la sorveglianza di quelli che erano incaricati della cura del santuario.</p>
<p class="C3 V33">Da Merari discendono la famiglia dei Maliti e la famiglia dei Musiti, che formano le famiglie di Merari.</p>
<p class="C3 V34">Quelli di cui si fece il censimento, contando tutti i maschi dall'età di un mese in su, furono seimiladuecento.</p>
<p class="C3 V35">Il capo delle famiglie discendenti da Merari era Suriel, figlio di Abiail. Essi avevano il campo dal lato settentrionale del tabernacolo.</p>
<p class="C3 V36">Alle cure dei figli di Merari furono affidati le assi del tabernacolo, le sue traverse, le sue colonne e le loro basi, tutti i suoi utensili e tutto ciò che si riferisce al servizio del tabernacolo,</p>
<p class="C3 V37">le colonne del cortile tutto intorno, le loro basi, i loro picchetti e il loro cordame.</p>
<p class="C3 V38">Sul davanti del tabernacolo, a oriente, di fronte alla tenda di convegno, verso il sol levante, avevano l'accampamento Mosè, Aaronne e i suoi figli; essi avevano la cura del santuario per i figli d'Israele; l'estraneo che vi si fosse accostato sarebbe stato messo a morte.</p>
<p class="C3 V39">Tutti i Leviti di cui Mosè ed Aaronne fecero il censimento secondo le loro famiglie per ordine del SIGNORE, tutti i maschi dall'età di un mese in su, furono ventiduemila.</p>
<p class="C3 V40">Il SIGNORE disse a Mosè: «Fa' il censimento di tutti i primogeniti maschi tra i figli d'Israele dall'età di un mese in su e fa' il conto dei loro nomi.</p>
<p class="C3 V41">Prenderai i Leviti per me, io sono il SIGNORE, invece di tutti i primogeniti dei figli d'Israele, e il bestiame dei Leviti al posto dei primi parti del bestiame degli Israeliti».</p>
<p class="C3 V42">Mosè fece il censimento di tutti i primogeniti tra i figli d'Israele, secondo l'ordine che il SIGNORE gli aveva dato.</p>
<p class="C3 V43">Tutti i primogeniti maschi di cui si fece il censimento, contando i nomi dall'età di un mese in su, furono venti-due-mila-due-cento-settantatré.</p>
<p class="C3 V44">Il SIGNORE disse a Mosè:</p>
<p class="C3 V45">«Prendi i Leviti al posto di tutti i primogeniti dei figli d'Israele e il bestiame dei Leviti al posto del loro bestiame; i Leviti saranno miei. Io sono il SIGNORE.</p>
<p class="C3 V46">Per il riscatto dei duecentosettantatré primogeniti dei figli d'Israele che superano il numero dei Leviti,</p>
<p class="C3 V47">prenderai cinque sicli a testa; li prenderai secondo il siclo del santuario, che è di venti ghere.</p>
<p class="C3 V48">Darai il denaro ad Aaronne e ai suoi figli per il riscatto di quelli che superano il numero dei Leviti».</p>
<p class="C3 V49">Mosè prese il denaro per il riscatto di quelli che superavano il numero dei primogeniti riscattati dai Leviti;</p>
<p class="C3 V50">prese il denaro dai primogeniti dei figli d'Israele: milletrecentosessantacinque sicli, secondo il siclo del santuario.</p>
<p class="C3 V51">Mosè diede il denaro del riscatto ad Aaronne e ai suoi figli, secondo l'ordine del SIGNORE, come il SIGNORE aveva ordinato a Mosè.</p>
<p class="C4 V1">Il SIGNORE disse ancora a Mosè e ad Aaronne:</p>
<p class="C4 V2">«Fate il conto dei figli di Cheat, tra i figli di Levi, secondo le loro famiglie, secondo la discendenza paterna,</p>
<p class="C4 V3">dall'età di trent'anni in su fino all'età di cinquant'anni, di tutti quelli che possono assumere un incarico per servire nella tenda di convegno.</p>
<p class="C4 V4">Questo è il servizio che i figli di Cheat dovranno fare nella tenda di convegno, e che concerne le cose santissime.</p>
<p class="C4 V5">Quando il campo si moverà, Aaronne e i suoi figli verranno a smontare la cortina di separazione e copriranno con essa l'arca della testimonianza;</p>
<p class="C4 V6">poi porranno sull'arca una coperta di pelli di delfino, vi stenderanno sopra un panno di stoffa violacea e metteranno a posto le stanghe.</p>
<p class="C4 V7">Poi stenderanno un panno violaceo sulla tavola della presentazione e sopra vi metteranno i piatti, le coppe, le bacinelle, i calici per le libazioni; il pane starà sempre sulla tavola;</p>
<p class="C4 V8">su queste cose stenderanno un panno scarlatto e sopra questo una coperta di pelli di delfino e metteranno le stanghe alla tavola.</p>
<p class="C4 V9">Poi prenderanno un panno violaceo, con il quale copriranno il candelabro, le sue lampade, le sue forbici, i suoi smoccolatoi e tutti i suoi vasi dell'olio destinati al servizio del candelabro;</p>
<p class="C4 V10">metteranno il candelabro con tutti i suoi utensili in una coperta di pelli di delfino e lo porranno sopra un paio di stanghe.</p>
<p class="C4 V11">Poi stenderanno sull'altare d'oro un panno violaceo, e sopra questo una coperta di pelli di delfino e metteranno le stanghe all'altare.</p>
<p class="C4 V12">Prenderanno tutti gli utensili di cui si fa uso per il servizio nel santuario, li metteranno in un panno violaceo, li avvolgeranno in una coperta di pelli di delfino e li porranno sopra un paio di stanghe.</p>
<p class="C4 V13">Poi toglieranno le ceneri dall'altare e stenderanno sull'altare un panno scarlatto;</p>
<p class="C4 V14">vi metteranno sopra tutti gli utensili destinati al suo servizio, i bracieri, i forchettoni, le palette, le bacinelle, tutti gli utensili dell'altare e vi stenderanno sopra una coperta di pelli di delfino; poi porranno le stanghe all'altare.</p>
<p class="C4 V15">Dopo che Aaronne e i suoi figli avranno finito di coprire le cose sacre e tutti gli arredi del santuario, quando il campo si moverà, i figli di Cheat verranno per portare quelle cose; ma non toccheranno le cose sante, per non rischiare di morire. Queste sono le incombenze dei figli di Cheat nella tenda di convegno.</p>
<p class="C4 V16">Ed Eleazar, figlio del sacerdote Aaronne, avrà l'incarico dell'olio per il candelabro, dell'incenso aromatico, dell'oblazione quotidiana e dell'olio dell'unzione, e l'incarico di tutto il tabernacolo, di tutto ciò che contiene, del santuario e dei suoi arredi».</p>
<p class="C4 V17">Poi il SIGNORE parlò a Mosè e ad Aaronne, e disse:</p>
<p class="C4 V18">«Badate che la tribù delle famiglie dei Cheatiti non venga sterminata fra i Leviti;</p>
<p class="C4 V19">ma fate questo per loro, affinché vivano e non muoiano quando si accosteranno al luogo santissimo: Aaronne e i suoi figli vengano e assegnino a ciascuno di loro il suo servizio e il suo incarico.</p>
<p class="C4 V20">E i Cheatiti non entrino a guardare nemmeno per un istante le cose sacre, affinché non muoiano».</p>
<p class="C4 V21">Il SIGNORE disse ancora a Mosè:</p>
<p class="C4 V22">«Fa' il conto anche dei figli di Gherson, secondo le loro famiglie, secondo la discendenza paterna.</p>
<p class="C4 V23">Farai il censimento, dall'età di trent'anni in su fino all'età di cinquant'anni, di tutti quelli che possono assumere un incarico per servire nella tenda di convegno.</p>
<p class="C4 V24">Questo è il servizio delle famiglie dei Ghersoniti, quello che devono fare e quello che devono portare:</p>
<p class="C4 V25">porteranno i teli del tabernacolo e la tenda di convegno, la sua coperta, la coperta di pelli di delfino che vi è sopra, e la portiera all'ingresso della tenda di convegno;</p>
<p class="C4 V26">le tende del cortile con la portiera dell'ingresso del cortile, tende che stanno tutto intorno al tabernacolo e all'altare, i loro cordami e tutti gli utensili destinati al loro servizio; faranno tutto il servizio che si riferisce a queste cose.</p>
<p class="C4 V27">Tutto il servizio dei figli dei Ghersoniti sarà sotto gli ordini di Aaronne e dei suoi figli per tutto quello che dovranno portare e per tutto quello che dovranno fare; voi affiderete alla loro cura tutto quello che devono portare.</p>
<p class="C4 V28">Questo è il servizio delle famiglie dei figli dei Ghersoniti nella tenda di convegno; e l'incarico loro sarà eseguito sotto la direzione di Itamar figlio del sacerdote Aaronne.</p>
<p class="C4 V29">«Farai il censimento dei figli di Merari secondo le loro famiglie, secondo la discendenza paterna;</p>
<p class="C4 V30">farai il censimento, dall'età di trent'anni in su fino all'età di cinquant'anni, di tutti quelli che possono assumere un incarico per servire nella tenda di convegno.</p>
<p class="C4 V31">Questo è quanto è affidato alle loro cure e quello che devono portare, in conformità a tutto il loro servizio nella tenda di convegno: le assi, le traverse, le colonne e le basi del tabernacolo;</p>
<p class="C4 V32">le colonne che sono intorno al cortile, le loro basi, i loro picchetti, i loro cordami, tutti i loro utensili e tutto quello che è destinato al loro servizio. Farete l'inventario nominativo degli oggetti affidati alle loro cure e che essi dovranno portare.</p>
<p class="C4 V33">Tale è il servizio delle famiglie dei figli di Merari, tutto il loro servizio nella tenda di convegno, sotto gli ordini di Itamar, figlio del sacerdote Aaronne».</p>
<p class="C4 V34">Mosè, Aaronne e i capi della comunità fecero dunque il censimento dei figli dei Cheatiti secondo le loro famiglie, secondo la discendenza paterna,</p>
<p class="C4 V35">di tutti quelli che dall'età di trent'anni in su fino all'età di cinquant'anni potevano assumere un incarico per servire nella tenda di convegno.</p>
<p class="C4 V36">Quelli di cui si fece il censimento, secondo le loro famiglie, furono duemilasettecentocinquanta.</p>
<p class="C4 V37">Questi sono gli uomini delle famiglie dei Cheatiti dei quali si fece il censimento: tutti quelli che esercitavano un qualche servizio nella tenda di convegno; Mosè e Aaronne ne fecero il censimento secondo l'ordine che il SIGNORE aveva dato per mezzo di Mosè.</p>
<p class="C4 V38">I figli di Gherson, di cui si fece il censimento secondo le loro famiglie, secondo la discendenza paterna,</p>
<p class="C4 V39">dall'età di trent'anni in su fino all'età di cinquant'anni, tutti quelli che potevano assumere un incarico per servire nella tenda di convegno,</p>
<p class="C4 V40">quelli di cui si fece il censimento secondo le loro famiglie, secondo la discendenza paterna, furono duemilaseicentotrenta.</p>
<p class="C4 V41">Questi sono gli uomini delle famiglie dei figli di Gherson, di cui si fece il censimento: tutti quelli che esercitavano un qualche servizio nella tenda di convegno; Mosè e Aaronne ne fecero il censimento secondo l'ordine del SIGNORE.</p>
<p class="C4 V42">Quelli delle famiglie dei figli di Merari dei quali si fece il censimento secondo le loro famiglie, secondo la discendenza paterna,</p>
<p class="C4 V43">dall'età di trent'anni in su fino all'età di cinquant'anni, tutti quelli che potevano assumere un incarico per servire nella tenda di convegno,</p>
<p class="C4 V44">quelli di cui si fece il censimento secondo le loro famiglie, furono tremiladuecento.</p>
<p class="C4 V45">Questi sono gli uomini delle famiglie dei figli di Merari, di cui si fece il censimento. Mosè e Aaronne ne fecero il censimento secondo l'ordine che il SIGNORE aveva dato per mezzo di Mosè.</p>
<p class="C4 V46">Tutti i Leviti dei quali Mosè, Aaronne e i capi d'Israele fecero il censimento secondo le loro famiglie e secondo la discendenza paterna,</p>
<p class="C4 V47">dall'età di trent'anni in su fino all'età di cinquant'anni, tutti quelli che potevano assumere un incarico per servire e un incarico di portatori nella tenda di convegno,</p>
<p class="C4 V48">tutti quelli di cui si fece il censimento, furono ottomilacinquecentottanta.</p>
<p class="C4 V49">Ne fu fatto il censimento secondo l'ordine che il SIGNORE aveva dato per mezzo di Mosè, assegnando a ciascuno il servizio che doveva fare e quello che doveva portare. Così ne fu fatto il censimento come il SIGNORE aveva ordinato a Mosè.</p>
<p class="C5 V1">Poi il SIGNORE disse a Mosè:</p>
<p class="C5 V2">«Ordina ai figli d'Israele che mandino fuori dall'accampamento ogni lebbroso e chiunque ha la gonorrea o è impuro per il contatto con un morto.</p>
<p class="C5 V3">Maschi o femmine che siano, li manderete fuori; li manderete fuori dall'accampamento perché non contaminino l'accampamento in mezzo al quale io abito».</p>
<p class="C5 V4">I figli d'Israele fecero così e li mandarono fuori dall'accampamento. Come il SIGNORE aveva detto a Mosè, così fecero i figli d'Israele.</p>
<p class="C5 V5">Il SIGNORE disse ancora a Mosè:</p>
<p class="C5 V6">«Di' ai figli d'Israele: "Quando un uomo o una donna avrà fatto un torto a qualcuno, commettendo un'infedeltà rispetto al SIGNORE, questa persona si sarà così resa colpevole.</p>
<p class="C5 V7">Dovrà confessare il peccato commesso, restituirà per intero il maltolto, aggiungendovi un quinto e lo darà a colui verso il quale si è reso colpevole.</p>
<p class="C5 V8">Ma se questi non ha parente prossimo a cui si possa restituire il maltolto, ciò che viene restituito spetterà al SIGNORE, cioè al sacerdote, oltre al montone espiatorio, mediante il quale si farà l'espiazione per il colpevole.</p>
<p class="C5 V9">Ogni offerta elevata di tutte le cose consacrate che i figli d'Israele presenteranno al sacerdote, sarà del sacerdote;</p>
<p class="C5 V10"> le cose che uno consacrerà saranno del sacerdote; ciò che uno darà al sacerdote apparterrà a lui"».</p>
<p class="C5 V11">Il SIGNORE disse ancora a Mosè:</p>
<p class="C5 V12">«Parla ai figli d'Israele e di' loro: "Se una donna si svia dal marito e commette un'infedeltà contro di lui;</p>
<p class="C5 V13">se uno ha relazioni carnali con lei e la cosa è nascosta agli occhi del marito; se ella si è contaminata in segreto senza che vi siano testimoni contro di lei o che sia stata còlta sul fatto,</p>
<p class="C5 V14">qualora lo spirito di gelosia s'impossessi del marito e questi diventi geloso della moglie che si è contaminata, oppure lo spirito di gelosia s'impossessi di lui e questi diventi geloso della moglie che di fatto non si è contaminata,</p>
<p class="C5 V15">quell'uomo condurrà la moglie dal sacerdote, e porterà un'offerta per lei: un decimo d'efa di farina d'orzo; non vi spanderà sopra olio né vi metterà sopra incenso, perché è un'oblazione di gelosia, un'oblazione commemorativa, destinata a ricordare un'iniquità.</p>
<p class="C5 V16">Il sacerdote farà avvicinare la donna, e la farà stare in piedi davanti al SIGNORE.</p>
<p class="C5 V17">Poi il sacerdote prenderà dell'acqua santa in un vaso di terra; prenderà pure della polvere che è sul piano del tabernacolo, e la metterà nell'acqua.</p>
<p class="C5 V18">Il sacerdote farà quindi stare la donna in piedi davanti al SIGNORE, le scoprirà il capo e le metterà in mano l'oblazione commemorativa, che è l'oblazione di gelosia; e il sacerdote avrà in mano l'acqua amara che porta maledizione.</p>
<p class="C5 V19">Il sacerdote farà giurare quella donna e le dirà: «Se nessun uomo si è unito a te, e se non ti sei sviata contaminandoti con un uomo, invece di tuo marito, quest'acqua amara che porta maledizione, non ti farà danno!</p>
<p class="C5 V20">Ma se ti sei sviata ricevendo un altro invece di tuo marito e ti sei contaminata, se un altro che non è tuo marito ti ha fecondata»,</p>
<p class="C5 V21">allora il sacerdote farà giurare la donna con un giuramento di maledizione e le dirà: «Il SIGNORE faccia di te un oggetto di maledizione e di esecrazione in mezzo al tuo popolo, facendoti dimagrire i fianchi e gonfiare il ventre;</p>
<p class="C5 V22">quest'acqua che porta maledizione, ti entri nelle viscere per farti gonfiare il ventre e dimagrire i fianchi!» E la donna dirà: «Amen! Amen!»</p>
<p class="C5 V23">«"Poi il sacerdote scriverà queste maledizioni in un rotolo e le farà sciogliere nell'acqua amara.</p>
<p class="C5 V24">Farà bere alla donna quell'acqua amara che porta maledizione, e l'acqua che porta maledizione entrerà in lei per produrle amarezza.</p>
<p class="C5 V25">Il sacerdote prenderà dalle mani della donna l'oblazione di gelosia, agiterà l'oblazione davanti al SIGNORE e l'offrirà sull'altare.</p>
<p class="C5 V26">Il sacerdote prenderà una manciata di quell'oblazione commemorativa e la farà fumare sull'altare; poi farà bere l'acqua alla donna.</p>
<p class="C5 V27">Quando le avrà fatto bere l'acqua, se è contaminata ed ha commesso un'infedeltà contro il marito, l'acqua che porta maledizione entrerà in lei per produrre amarezza; il ventre le si gonfierà, i suoi fianchi dimagriranno, e quella donna diventerà un oggetto di maledizione in mezzo al suo popolo.</p>
<p class="C5 V28">Ma se la donna non si è contaminata ed è pura, sarà riconosciuta innocente, ed avrà dei figli.</p>
<p class="C5 V29">Questa è la legge relativa alla gelosia, per il caso in cui la moglie di uno si svii ricevendo un altro invece di suo marito e si contamini,</p>
<p class="C5 V30">per il caso in cui lo spirito di gelosia s'impossessi del marito e questi diventi geloso della moglie; egli farà comparire sua moglie davanti al SIGNORE e il sacerdote applicherà questa legge integralmente.</p>
<p class="C5 V31"> Il marito sarà immune da colpa, ma la donna porterà la pena della sua iniquità"».</p>
<p class="C6 V1">Il SIGNORE disse ancora a Mosè:</p>
<p class="C6 V2">«Parla ai figli d'Israele e di' loro: "Quando un uomo o una donna avrà fatto un voto speciale, il voto di nazireato,</p>
<p class="C6 V3">per consacrarsi al SIGNORE, si asterrà dal vino e dalle bevande alcoliche; non berrà aceto fatto di vino, né aceto fatto di bevanda alcolica; non berrà liquori d'uva e non mangerà uva, né fresca né secca.</p>
<p class="C6 V4">Per tutto il tempo del suo nazireato non mangerà alcun prodotto della vigna, dagli acini alla buccia.</p>
<p class="C6 V5">Per tutto il tempo del suo voto di nazireato il rasoio non passerà sul suo capo; fino a che siano compiuti i giorni per i quali egli si è consacrato al SIGNORE, sarà santo; si lascerà crescere liberamente i capelli sul capo.</p>
<p class="C6 V6">Per tutto il tempo che egli si è consacrato al SIGNORE, non si avvicinerà a un corpo morto;</p>
<p class="C6 V7">si trattasse anche di suo padre, di sua madre, di suo fratello e di sua sorella, non si contaminerà con loro alla loro morte, perché porta sul capo il segno della sua consacrazione a Dio.</p>
<p class="C6 V8">Per tutto il tempo del suo nazireato egli è consacrato al SIGNORE.</p>
<p class="C6 V9">Se uno gli muore accanto improvvisamente e il suo capo consacrato rimane così contaminato, si raderà il capo il giorno della sua purificazione; se lo raderà il settimo giorno;</p>
<p class="C6 V10">l'ottavo giorno porterà due tortore o due giovani piccioni al sacerdote, all'ingresso della tenda di convegno.</p>
<p class="C6 V11">Il sacerdote ne offrirà uno come sacrificio per il peccato e l'altro come olocausto, farà per lui l'espiazione del peccato che ha commesso a motivo di quel morto; in quel giorno stesso, il nazireo consacrerà così il suo capo.</p>
<p class="C6 V12">Consacrerà di nuovo al SIGNORE i giorni del suo nazireato, e offrirà un agnello dell'anno come sacrificio di riparazione; i giorni precedenti non saranno contati, perché il suo nazireato è stato contaminato.</p>
<p class="C6 V13">«"Questa è la legge del nazireato: quando i giorni del suo nazireato saranno compiuti, lo si farà venire all'ingresso della tenda di convegno.</p>
<p class="C6 V14">Egli presenterà la sua offerta al SIGNORE: un agnello dell'anno, senza difetto, per l'olocausto; una pecora dell'anno, senza difetto, per il sacrificio per il peccato, e un montone, senza difetto, per il sacrificio di riconoscenza;</p>
<p class="C6 V15">un paniere di pani azzimi fatti con fior di farina, di focacce intrise d'olio, di gallette azzime unte d'olio, insieme con l'oblazione e le libazioni relative.</p>
<p class="C6 V16">Il sacerdote presenterà quelle cose davanti al SIGNORE, offrirà il suo sacrificio per il peccato e il suo olocausto;</p>
<p class="C6 V17">offrirà il montone come sacrificio di riconoscenza al SIGNORE, con il paniere dei pani azzimi; il sacerdote offrirà pure l'oblazione e la libazione.</p>
<p class="C6 V18">Il nazireo si raderà il capo consacrato all'ingresso della tenda di convegno, prenderà i capelli del suo capo consacrato e li metterà sul fuoco che è sotto il sacrificio di riconoscenza.</p>
<p class="C6 V19">Il sacerdote prenderà la spalla del montone, quando sarà cotta, una focaccia azzima dal paniere, una galletta azzima, e le metterà nelle mani del nazireo, dopo che questi avrà raso il suo capo consacrato.</p>
<p class="C6 V20">Il sacerdote le agiterà, come offerta agitata, davanti al SIGNORE; è cosa santa che appartiene al sacerdote, insieme al petto dell'offerta agitata e alla spalla dell'offerta elevata. Dopo questo, il nazireo potrà bere vino.</p>
<p class="C6 V21"> Tale è la legge relativa a colui che ha fatto voto di nazireato, tale è la sua offerta al SIGNORE per il suo nazireato, oltre a quello che i suoi mezzi gli permetteranno di fare. Egli agirà secondo il voto che avrà fatto, conformemente alla legge del suo nazireato"».</p>
<p class="C6 V22">Il SIGNORE disse ancora a Mosè:</p>
<p class="C6 V23">«Parla ad Aaronne e ai suoi figli e di' loro: "Voi benedirete così i figli d'Israele; direte loro:</p>
<p class="C6 V24">«Il SIGNORE ti benedica e ti protegga!</p>
<p class="C6 V25">Il SIGNORE faccia risplendere il suo volto su di te e ti sia propizio!</p>
<p class="C6 V26"> Il SIGNORE rivolga verso di te il suo volto e ti dia la pace!»"</p>
<p class="C6 V27">Così metteranno il mio nome sui figli d'Israele e io li benedirò».</p>
<p class="C7 V1">Il giorno in cui Mosè ebbe finito di erigere il tabernacolo, lo unse e lo consacrò con tutti i suoi arredi; poi, eretto l'altare, lo unse e lo consacrò con tutti i suoi utensili.</p>
<p class="C7 V2">Allora i capi d'Israele, i primi delle case dei loro padri, che erano i capi delle tribù e che avevano presieduto al censimento, presentarono un'offerta</p>
<p class="C7 V3">e la portarono davanti al SIGNORE: sei carri coperti e dodici buoi; vale a dire un carro ogni due capi e un bue per ogni capo; e li offrirono davanti al tabernacolo.</p>
<p class="C7 V4">Il SIGNORE disse a Mosè:</p>
<p class="C7 V5">«Prendi da loro queste offerte per impiegarle al servizio della tenda di convegno e dalle ai Leviti; a ciascuno secondo il suo incarico».</p>
<p class="C7 V6">Mosè prese dunque i carri e i buoi, e li diede ai Leviti.</p>
<p class="C7 V7">Diede due carri e quattro buoi ai figli di Gherson, secondo i loro incarichi;</p>
<p class="C7 V8">diede quattro carri e otto buoi ai figli di Merari, secondo i loro incarichi, sotto la sorveglianza d'Itamar, figlio del sacerdote Aaronne;</p>
<p class="C7 V9">ma ai figli di Cheat non diede nulla, perché avevano l'incarico degli oggetti sacri e dovevano portarli sulle spalle.</p>
<p class="C7 V10">I capi presentarono la loro offerta per la dedicazione dell'altare, il giorno in cui esso fu unto; la presentarono davanti all'altare.</p>
<p class="C7 V11">Il SIGNORE disse a Mosè: «I capi presenteranno la loro offerta uno per giorno, per la dedicazione dell'altare».</p>
<p class="C7 V12">Colui che presentò la sua offerta il primo giorno fu Nason, figlio d'Amminadab, della tribù di Giuda;</p>
<p class="C7 V13">e la sua offerta fu un piatto d'argento del peso di centotrenta sicli, una bacinella d'argento di settanta sicli, secondo il siclo del santuario, tutti e due pieni di fior di farina intrisa d'olio, per l'oblazione;</p>
<p class="C7 V14">una coppa d'oro di dieci sicli piena di incenso,</p>
<p class="C7 V15">un toro, un montone,</p>
<p class="C7 V16">un agnello dell'anno per l'olocausto, un capro per il sacrificio per il peccato,</p>
<p class="C7 V17">e, per il sacrificio di riconoscenza, due buoi, cinque montoni, cinque capri, cinque agnelli dell'anno. Tale fu l'offerta di Nason, figlio d'Amminadab.</p>
<p class="C7 V18">Il secondo giorno, Nataneel, figlio di Suar, capo d'Issacar, presentò la sua offerta.</p>
<p class="C7 V19">Offrì un piatto d'argento del peso di centotrenta sicli, una bacinella d'argento di settanta sicli, secondo il siclo del santuario, tutti e due pieni di fior di farina intrisa d'olio, per l'oblazione;</p>
<p class="C7 V20">una coppa d'oro di dieci sicli piena d'incenso,</p>
<p class="C7 V21">un toro, un montone, un agnello dell'anno per l'olocausto,</p>
<p class="C7 V22">un capro per il sacrificio per il peccato,</p>
<p class="C7 V23">e, per il sacrificio di riconoscenza, due buoi, cinque montoni, cinque capri, cinque agnelli dell'anno. Tale fu l'offerta di Nataneel, figlio di Suar.</p>
<p class="C7 V24">Il terzo giorno fu Eliab, figlio di Chelon, capo dei figli di Zabulon.</p>
<p class="C7 V25">La sua offerta fu un piatto d'argento del peso di centotrenta sicli, una bacinella d'argento di settanta sicli, secondo il siclo del santuario, tutti e due pieni di fior di farina intrisa d'olio, per l'oblazione;</p>
<p class="C7 V26">una coppa d'oro di dieci sicli piena d'incenso,</p>
<p class="C7 V27">un toro, un montone, un agnello dell'anno per l'olocausto,</p>
<p class="C7 V28">un capro per il sacrificio per il peccato,</p>
<p class="C7 V29">e, per il sacrificio di riconoscenza, due buoi, cinque montoni, cinque capri, cinque agnelli dell'anno. Tale fu l'offerta di Eliab, figlio di Chelon.</p>
<p class="C7 V30">Il quarto giorno fu Elisur, figlio di Sedeur, capo dei figli di Ruben.</p>
<p class="C7 V31">La sua offerta fu un piatto d'argento del peso di centotrenta sicli, una bacinella d'argento di settanta sicli, secondo il siclo del santuario, tutti e due pieni di fior di farina intrisa d'olio, per l'oblazione;</p>
<p class="C7 V32">una coppa d'oro di dieci sicli piena d'incenso,</p>
<p class="C7 V33">un toro, un montone, un agnello dell'anno per l'olocausto,</p>
<p class="C7 V34">un capro per il sacrificio per il peccato,</p>
<p class="C7 V35">e, per il sacrificio di riconoscenza, due buoi, cinque montoni, cinque capri, cinque agnelli dell'anno. Tale fu l'offerta di Elisur, figlio di Sedeur.</p>
<p class="C7 V36">Il quinto giorno fu Selumiel, figlio di Surisaddai, capo dei figli di Simeone.</p>
<p class="C7 V37">La sua offerta fu un piatto d'argento del peso di centotrenta sicli, una bacinella d'argento di settanta sicli, secondo il siclo del santuario, tutti e due pieni di fior di farina intrisa d'olio, per l'oblazione;</p>
<p class="C7 V38">una coppa d'oro di dieci sicli piena d'incenso,</p>
<p class="C7 V39">un toro, un montone, un agnello dell'anno per l'olocausto,</p>
<p class="C7 V40">un capro per il sacrificio per il peccato,</p>
<p class="C7 V41">e, per il sacrificio di riconoscenza, due buoi, cinque montoni, cinque capri, cinque agnelli dell'anno. Tale fu l'offerta di Selumiel figlio di Surisaddai.</p>
<p class="C7 V42">Il sesto giorno fu Eliasaf, figlio di Deuel, capo dei figli di Gad.</p>
<p class="C7 V43">La sua offerta fu un piatto d'argento del peso di centotrenta sicli, una bacinella d'argento di settanta sicli, secondo il siclo del santuario, tutti e due pieni di fior di farina intrisa d'olio, per l'oblazione;</p>
<p class="C7 V44">una coppa d'oro di dieci sicli piena d'incenso,</p>
<p class="C7 V45">un toro, un montone, un agnello dell'anno per l'olocausto,</p>
<p class="C7 V46">un capro per il sacrificio per il peccato,</p>
<p class="C7 V47">e, per il sacrificio di riconoscenza, due buoi, cinque montoni, cinque capri, cinque agnelli dell'anno. Tale fu l'offerta di Eliasaf, figlio di Deuel.</p>
<p class="C7 V48">Il settimo giorno fu Elisama, figlio di Ammiud, capo dei figli d'Efraim.</p>
<p class="C7 V49">La sua offerta fu un piatto d'argento del peso di centotrenta sicli, una bacinella d'argento di settanta sicli, secondo il siclo del santuario, tutti e due pieni di fior di farina intrisa d'olio, per l'oblazione;</p>
<p class="C7 V50">una coppa d'oro di dieci sicli piena d'incenso,</p>
<p class="C7 V51">un toro, un montone, un agnello dell'anno per l'olocausto,</p>
<p class="C7 V52">un capro per il sacrificio per il peccato,</p>
<p class="C7 V53">e, per il sacrificio di riconoscenza, due buoi, cinque montoni, cinque capri, cinque agnelli dell'anno. Tale fu l'offerta di Elisama, figlio di Ammiud.</p>
<p class="C7 V54">L'ottavo giorno fu Gamaliel, figlio di Pedasur, capo dei figli di Manasse.</p>
<p class="C7 V55">La sua offerta fu un piatto d'argento del peso di centotrenta sicli, una bacinella d'argento di settanta sicli, secondo il siclo del santuario, tutti e due pieni di fior di farina intrisa d'olio, per l'oblazione;</p>
<p class="C7 V56">una coppa d'oro di dieci sicli piena d'incenso,</p>
<p class="C7 V57">un toro, un montone, un agnello dell'anno per l'olocausto,</p>
<p class="C7 V58">un capro per il sacrificio per il peccato,</p>
<p class="C7 V59">e, per il sacrificio di riconoscenza, due buoi, cinque montoni, cinque capri, cinque agnelli dell'anno. Tale fu l'offerta di Gamaliel, figlio di Pedasur.</p>
<p class="C7 V60">Il nono giorno fu Abidan, figlio di Ghideoni, capo dei figli di Beniamino.</p>
<p class="C7 V61">La sua offerta fu un piatto d'argento del peso di centotrenta sicli, una bacinella d'argento di settanta sicli, secondo il siclo del santuario, tutti e due pieni di fior di farina intrisa d'olio, per l'oblazione;</p>
<p class="C7 V62">una coppa d'oro di dieci sicli piena d'incenso,</p>
<p class="C7 V63">un toro, un montone, un agnello dell'anno per l'olocausto,</p>
<p class="C7 V64">un capro per il sacrificio per il peccato,</p>
<p class="C7 V65">e, per il sacrificio di riconoscenza, due buoi, cinque montoni, cinque capri, cinque agnelli dell'anno. Tale fu l'offerta di Abidan, figlio di Ghideoni.</p>
<p class="C7 V66">Il decimo giorno fu Aiezer, figlio di Ammisaddai, capo dei figli di Dan.</p>
<p class="C7 V67">La sua offerta fu un piatto d'argento del peso di centotrenta sicli, una bacinella d'argento di settanta sicli, secondo il siclo del santuario, tutti e due pieni di fior di farina intrisa d'olio, per l'oblazione;</p>
<p class="C7 V68">una coppa d'oro di dieci sicli piena d'incenso,</p>
<p class="C7 V69">un toro, un montone, un agnello dell'anno per l'olocausto,</p>
<p class="C7 V70">un capro per il sacrificio per il peccato,</p>
<p class="C7 V71">e, per il sacrificio di riconoscenza, due buoi, cinque montoni, cinque capri, cinque agnelli dell'anno. Tale fu l'offerta di Aiezer, figlio di Ammisaddai.</p>
<p class="C7 V72">L'undicesimo giorno fu Paghiel, figlio di Ocran, capo dei figli di Ascer.</p>
<p class="C7 V73">La sua offerta fu un piatto d'argento del peso di centotrenta sicli, una bacinella d'argento di settanta sicli, secondo il siclo del santuario, tutti e due pieni di fior di farina intrisa d'olio, per l'oblazione;</p>
<p class="C7 V74">una coppa d'oro di dieci sicli piena d'incenso,</p>
<p class="C7 V75">un toro, un montone, un agnello dell'anno per l'olocausto,</p>
<p class="C7 V76">un capro per il sacrificio per il peccato,</p>
<p class="C7 V77">e, per il sacrificio di riconoscenza, due buoi, cinque montoni, cinque capri, cinque agnelli dell'anno. Tale fu l'offerta di Paghiel, figlio di Ocran.</p>
<p class="C7 V78">Il dodicesimo giorno fu Aira, figlio di Enan, capo dei figli di Neftali.</p>
<p class="C7 V79">La sua offerta fu un piatto d'argento del peso di centotrenta sicli, una bacinella d'argento di settanta sicli, secondo il siclo del santuario, tutti e due pieni di fior di farina intrisa d'olio, per l'oblazione;</p>
<p class="C7 V80">una coppa d'oro di dieci sicli piena d'incenso,</p>
<p class="C7 V81">un toro, un montone, un agnello dell'anno per l'olocausto,</p>
<p class="C7 V82">un capro per il sacrificio per il peccato</p>
<p class="C7 V83">e, per il sacrificio di riconoscenza, due buoi, cinque montoni, cinque capri, cinque agnelli dell'anno. Tale fu l'offerta di Aira, figlio di Enan.</p>
<p class="C7 V84">Questi furono i doni per la dedicazione dell'altare, da parte dei capi d'Israele, il giorno in cui esso fu unto: dodici piatti d'argento, dodici bacinelle d'argento, dodici coppe d'oro;</p>
<p class="C7 V85">ogni piatto d'argento pesava centotrenta sicli e ogni bacinella d'argento, settanta; il totale dell'argento dei vasi fu duemilaquattrocento sicli, secondo il siclo del santuario;</p>
<p class="C7 V86">dodici coppe d'oro piene d'incenso, le quali, a dieci sicli per coppa, secondo il siclo del santuario, diedero, per l'oro delle coppe, un totale di centoventi sicli.</p>
<p class="C7 V87">Totale del bestiame per l'olocausto: dodici tori, dodici montoni, dodici agnelli dell'anno con le oblazioni ordinarie, e dodici capri per il sacrificio per il peccato.</p>
<p class="C7 V88">Totale del bestiame per il sacrificio di riconoscenza: ventiquattro tori, sessanta montoni, sessanta capri, sessanta agnelli dell'anno. Tali furono i doni per la dedicazione dell'altare, dopo che esso fu unto.</p>
<p class="C7 V89">E quando Mosè entrava nella tenda di convegno per parlare con il SIGNORE, udiva la voce che gli parlava dall'alto del propiziatorio che è sull'arca della testimonianza fra i due cherubini; e il SIGNORE gli parlava.</p>
<p class="C8 V1">Il SIGNORE disse ancora a Mosè:</p>
<p class="C8 V2"> «Parla ad Aaronne, e digli: "Quando disporrai le lampade, le sette lampade dovranno proiettare la luce sul davanti del candelabro"».</p>
<p class="C8 V3">E Aaronne fece così; dispose le lampade in modo che facessero luce sul davanti del candelabro, come il SIGNORE aveva ordinato a Mosè.</p>
<p class="C8 V4">Il candelabro era fatto così: era d'oro battuto; tanto la sua base quanto i suoi fiori erano lavorati a martello. Mosè aveva fatto il candelabro secondo il modello che il SIGNORE gli aveva mostrato.</p>
<p class="C8 V5">Il SIGNORE disse a Mosè:</p>
<p class="C8 V6">«Prendi i Leviti tra i figli d'Israele, e purificali.</p>
<p class="C8 V7">Per purificarli, farai così: tu li aspergerai con l'acqua per il peccato, essi faranno passare il rasoio su tutto il loro corpo, si laveranno le vesti e si purificheranno.</p>
<p class="C8 V8">Poi prenderanno un toro con l'oblazione ordinaria di fior di farina intrisa d'olio, e tu prenderai un altro toro per il sacrificio per il peccato.</p>
<p class="C8 V9">Farai avvicinare i Leviti davanti alla tenda di convegno e convocherai tutta la comunità dei figli d'Israele.</p>
<p class="C8 V10">Farai avvicinare i Leviti davanti al SIGNORE e i figli d'Israele imporranno le mani sui Leviti;</p>
<p class="C8 V11">Aaronne presenterà i Leviti come offerta agitata davanti al SIGNORE da parte dei figli d'Israele ed essi faranno il servizio del SIGNORE.</p>
<p class="C8 V12">Poi i Leviti poseranno le mani sulla testa dei tori e tu ne offrirai uno come sacrificio per il peccato e l'altro come olocausto al SIGNORE, per fare l'espiazione per i Leviti.</p>
<p class="C8 V13">Farai stare i Leviti in piedi davanti ad Aaronne e davanti ai suoi figli, e li presenterai come un'offerta agitata al SIGNORE.</p>
<p class="C8 V14">Così separerai i Leviti in mezzo ai figli d'Israele, e i Leviti saranno miei.</p>
<p class="C8 V15">Dopo questo, i Leviti verranno a fare il servizio nella tenda di convegno; e tu li purificherai e li presenterai come un'offerta agitata;</p>
<p class="C8 V16">poiché mi sono interamente dati tra i figli d'Israele; io li ho presi per me, invece di tutti i primi nati, dei primogeniti di tutti i figli d'Israele.</p>
<p class="C8 V17">Poiché tutti i primogeniti dei figli d'Israele, tanto degli uomini quanto del bestiame, sono miei; io me li consacrai il giorno che percossi tutti i primogeniti nel paese d'Egitto.</p>
<p class="C8 V18">Ho preso i Leviti invece di tutti i primogeniti dei figli d'Israele.</p>
<p class="C8 V19">Ho dato in dono ad Aaronne e ai suoi figli i Leviti tra i figli d'Israele, perché facciano il servizio dei figli d'Israele nella tenda di convegno e perché facciano l'espiazione per i figli d'Israele, affinché nessuna calamità scoppi tra i figli d'Israele quando si avvicinano al santuario».</p>
<p class="C8 V20">Così fecero Mosè, Aaronne e tutta la comunità dei figli d'Israele rispetto ai Leviti; i figli d'Israele fecero a loro riguardo tutto quello che il SIGNORE aveva ordinato a Mosè relativamente a loro.</p>
<p class="C8 V21">I Leviti si purificarono e si lavarono le vesti; Aaronne li presentò come un'offerta agitata davanti al SIGNORE e fece l'espiazione per essi, per purificarli.</p>
<p class="C8 V22">Dopo questo, i Leviti vennero a fare il servizio nella tenda di convegno in presenza di Aaronne e dei suoi figli. Si fece ai Leviti secondo l'ordine che il SIGNORE aveva dato a Mosè a loro riguardo.</p>
<p class="C8 V23">Il SIGNORE disse a Mosè:</p>
<p class="C8 V24">«Questo è ciò che concerne i Leviti: dai venticinque anni in su il Levita entrerà per assumere un incarico nel servizio della tenda di convegno;</p>
<p class="C8 V25">dall'età di cinquant'anni si ritirerà dal suo incarico e non farà più il servizio.</p>
<p class="C8 V26">Potrà assistere i suoi fratelli nella tenda di convegno, sorvegliando ciò che è affidato alle loro cure, ma non farà più servizio. Così farai, rispetto ai Leviti, per quello che concerne i loro incarichi».</p>
<p class="C9 V1">Il SIGNORE disse ancora a Mosè, nel deserto del Sinai, il primo mese del secondo anno da quando furono usciti dal paese d'Egitto:</p>
<p class="C9 V2">«I figli d'Israele celebreranno la Pasqua alla data stabilita.</p>
<p class="C9 V3">La celebrerete nel tempo stabilito, il quattordicesimo giorno di questo mese, all'imbrunire; la celebrerete secondo tutte le leggi e le prescrizioni che vi si riferiscono».</p>
<p class="C9 V4">Allora Mosè parlò ai figli d'Israele perché celebrassero la Pasqua.</p>
<p class="C9 V5">Ed essi celebrarono la Pasqua il quattordicesimo giorno del primo mese, all'imbrunire, nel deserto del Sinai; i figli d'Israele si conformarono a tutti gli ordini che il SIGNORE aveva dato a Mosè.</p>
<p class="C9 V6">Or vi erano degli uomini che, essendo impuri per aver toccato un morto, non potevano celebrare la Pasqua in quel giorno. Essi si presentarono in quello stesso giorno davanti a Mosè e davanti ad Aaronne,</p>
<p class="C9 V7">e dissero a Mosè: «Noi siamo impuri perché abbiamo toccato un morto; perché ci sarebbe impedito di presentare l'offerta del SIGNORE, al tempo stabilito, insieme con i figli d'Israele?»</p>
<p class="C9 V8">Mosè rispose loro: «Aspettate, e sentirò quello che il SIGNORE ordinerà a vostro riguardo».</p>
<p class="C9 V9">Il SIGNORE disse a Mosè:</p>
<p class="C9 V10">«Parla ai figli d'Israele e di' loro: "Se uno di voi o dei vostri discendenti sarà impuro per il contatto con un morto o sarà in viaggio, celebrerà lo stesso la Pasqua in onore del SIGNORE.</p>
<p class="C9 V11">La celebreranno il quattordicesimo giorno del secondo mese, all'imbrunire; mangeranno la vittima con pane azzimo e con erbe amare;</p>
<p class="C9 V12">non ne lasceranno nulla di avanzo fino al mattino e non ne spezzeranno nessun osso. La celebreranno secondo tutte le leggi della Pasqua.</p>
<p class="C9 V13">Ma colui che è puro e che non è in viaggio, se si astiene dal celebrare la Pasqua, quel tale sarà tolto via dalla sua gente; siccome non ha presentato l'offerta al SIGNORE nel tempo stabilito, quel tale porterà la pena del suo peccato.</p>
<p class="C9 V14">Se uno straniero che soggiorna tra di voi celebrerà la Pasqua del SIGNORE, si conformerà alle leggi e alle prescrizioni della Pasqua. Avrete un'unica legge, per lo straniero e per il nativo del paese"».</p>
<p class="C9 V15">Il giorno in cui il tabernacolo fu eretto, la nuvola coprì il tabernacolo, cioè la tenda della testimonianza; e, dalla sera fino alla mattina, appariva sul tabernacolo come un fuoco.</p>
<p class="C9 V16">Avveniva sempre così: la nuvola copriva il tabernacolo e, di notte, appariva come un fuoco.</p>
<p class="C9 V17">E tutte le volte che la nuvola si alzava dalla tenda, i figli d'Israele si mettevano in cammino e si accampavano dove si fermava la nuvola.</p>
<p class="C9 V18">I figli d'Israele si mettevano in cammino all'ordine del SIGNORE e si accampavano all'ordine del SIGNORE. Rimanevano accampati tutto il tempo che la nuvola restava ferma sul tabernacolo.</p>
<p class="C9 V19">Quando la nuvola rimaneva per molti giorni sul tabernacolo, i figli d'Israele osservavano la prescrizione del SIGNORE e non si movevano.</p>
<p class="C9 V20">Se avveniva che la nuvola rimanesse pochi giorni sul tabernacolo, all'ordine del SIGNORE rimanevano accampati e all'ordine del SIGNORE si mettevano in cammino.</p>
<p class="C9 V21">Se la nuvola si fermava dalla sera alla mattina e si alzava la mattina, si mettevano in cammino; o se dopo un giorno e una notte la nuvola si alzava, si mettevano in cammino.</p>
<p class="C9 V22">Se la nuvola rimaneva ferma sul tabernacolo due giorni o un mese o un anno, i figli d'Israele rimanevano accampati e non si movevano; ma, quando si alzava, si mettevano in cammino.</p>
<p class="C9 V23">All'ordine del SIGNORE si accampavano e all'ordine del SIGNORE si mettevano in cammino; osservavano la prescrizione del SIGNORE, secondo l'ordine trasmesso dal SIGNORE per mezzo di Mosè.</p>
<p class="C10 V1">Il SIGNORE disse ancora a Mosè:</p>
<p class="C10 V2">«Fatti due trombe d'argento; le farai d'argento battuto; ti serviranno per convocare la comunità e per far muovere l'accampamento.</p>
<p class="C10 V3">Al suono delle due trombe la comunità si raccoglierà presso di te, all'ingresso della tenda di convegno.</p>
<p class="C10 V4">Al suono di una tromba sola, i capi, i primi delle migliaia d'Israele, si riuniranno presso di te.</p>
<p class="C10 V5">Quando sonerete con squilli acuti e prolungati, gli accampamenti che sono a levante si metteranno in cammino.</p>
<p class="C10 V6">Quando sonerete una seconda volta con squilli acuti e prolungati, gli accampamenti che si trovano a mezzogiorno si metteranno in cammino; si sonerà con squilli acuti e prolungati quando dovranno mettersi in cammino.</p>
<p class="C10 V7">Quando dev'essere convocata la comunità, sonerete, ma non con squilli acuti e prolungati.</p>
<p class="C10 V8">Saranno i sacerdoti figli d'Aaronne a sonare le trombe; sarà una legge perenne per voi e per i vostri discendenti.</p>
<p class="C10 V9">Quando nel vostro paese andrete alla guerra contro il nemico che vi attaccherà, sonerete a squilli acuti e prolungati con le trombe, e sarete ricordati davanti al SIGNORE, al vostro Dio, e sarete liberati dai vostri nemici.</p>
<p class="C10 V10">Così pure nei vostri giorni di gioia, nelle vostre solennità e al principio dei vostri mesi, sonerete le trombe quando offrirete i vostri olocausti e i vostri sacrifici di riconoscenza. Ciò vi servirà di ricordanza davanti al vostro Dio. Io sono il SIGNORE, il vostro Dio».</p>
<p class="C10 V11">Il secondo anno, il secondo mese, il ventesimo giorno del mese, la nuvola si alzò sopra il tabernacolo della testimonianza.</p>
<p class="C10 V12">I figli d'Israele partirono dal deserto del Sinai, secondo l'ordine fissato per il loro cammino; la nuvola si fermò nel deserto di Paran.</p>
<p class="C10 V13">Così si misero in cammino la prima volta, secondo l'ordine del SIGNORE trasmesso per mezzo di Mosè.</p>
<p class="C10 V14">La bandiera dell'accampamento dei figli di Giuda, diviso secondo le loro formazioni, si mosse per prima. Nason, figlio di Amminadab comandava la schiera di Giuda.</p>
<p class="C10 V15">Netaneel, figlio di Suar, comandava la schiera della tribù dei figli d'Issacar,</p>
<p class="C10 V16">e Eliab, figlio di Chelon, comandava la schiera della tribù dei figli di Zabulon.</p>
<p class="C10 V17">Il tabernacolo fu smontato e i figli di Gherson e i figli di Merari, si misero in cammino, portando il tabernacolo.</p>
<p class="C10 V18">Poi si mosse la bandiera dell'accampamento di Ruben, diviso secondo le sue formazioni. Elisur, figlio di Sedeur, comandava la schiera di Ruben.</p>
<p class="C10 V19">Selumiel, figlio di Surisaddai, comandava la schiera della tribù dei figli di Simeone,</p>
<p class="C10 V20">ed Eliasaf, figlio di Deuel, comandava la schiera della tribù dei figli di Gad.</p>
<p class="C10 V21">Poi si mossero i Cheatiti, portando gli oggetti sacri; e gli altri rimontavano il tabernacolo, prima che quelli arrivassero.</p>
<p class="C10 V22">Poi si mosse la bandiera dell'accampamento dei figli d'Efraim, diviso secondo le sue formazioni. Elisama, figlio di Ammiud, comandava la schiera di Efraim.</p>
<p class="C10 V23">Gamaliel, figlio di Pedasur comandava la schiera della tribù dei figli di Manasse,</p>
<p class="C10 V24">e Abidan, figlio di Ghideoni, comandava la schiera della tribù dei figli di Beniamino.</p>
<p class="C10 V25">Poi si mosse la bandiera dell'accampamento dei figli di Dan, diviso secondo le sue formazioni, formando la retroguardia di tutti gli accampamenti. Aiezer, figlio di Ammisaddai, comandava la schiera di Dan.</p>
<p class="C10 V26">Paghiel, figlio di Ocran, comandava la schiera della tribù dei figli di Ascer,</p>
<p class="C10 V27">e Aira, figlio di Enan, comandava la schiera della tribù dei figli di Neftali.</p>
<p class="C10 V28">Tale era l'ordine con cui i figli d'Israele si misero in cammino secondo le loro formazioni. E così partirono.</p>
<p class="C10 V29">Mosè disse a Obab, figlio di Reuel, madianita, suocero di Mosè: «Noi c'incamminiamo verso il luogo del quale il SIGNORE ha detto: "Io ve lo darò". Vieni con noi e ti faremo del bene, perché il SIGNORE ha promesso di fare del bene a Israele».</p>
<p class="C10 V30">Obab gli rispose: «Io non verrò, ma andrò al mio paese e dai miei parenti».</p>
<p class="C10 V31">E Mosè disse: «Ti prego, non ci lasciare; poiché tu conosci i luoghi dove dovremo accamparci nel deserto, e sarai la nostra guida.</p>
<p class="C10 V32">E, se vieni con noi, qualunque bene il SIGNORE farà a noi, noi lo faremo a te».</p>
<p class="C10 V33">Così partirono dal monte del SIGNORE e fecero tre giornate di cammino; l'arca del patto del SIGNORE andava davanti a loro durante le tre giornate di cammino, per cercare loro un luogo di riposo.</p>
<p class="C10 V34">E la nuvola del SIGNORE era su di loro, durante il giorno, quando spostavano l'accampamento.</p>
<p class="C10 V35">Quando l'arca partiva, Mosè diceva: «Sorgi, o SIGNORE, e siano dispersi i tuoi nemici, e fuggano davanti alla tua presenza quelli che ti odiano!»</p>
<p class="C10 V36">E quando si posava, diceva: «Torna, o SIGNORE, alle miriadi di migliaia d'Israele!»</p>
<p class="C11 V1">Or il popolo cominciò a mormorare in modo irriverente alle orecchie del SIGNORE. Come il SIGNORE li udì, la sua ira si accese, il fuoco del SIGNORE divampò in mezzo a loro e divorò l'estremità dell'accampamento.</p>
<p class="C11 V2">Allora il popolo gridò a Mosè; Mosè pregò il SIGNORE, e il fuoco si spense.</p>
<p class="C11 V3">Quel luogo fu chiamato Tabera, perché il fuoco del SIGNORE aveva divampato in mezzo a loro.</p>
<p class="C11 V4">L'accozzaglia di gente raccogliticcia che era tra il popolo fu presa da concupiscenza; e anche i figli d'Israele ricominciarono a piagnucolare e a dire: «Chi ci darà da mangiare della carne?</p>
<p class="C11 V5">Ci ricordiamo dei pesci che mangiavamo in Egitto a volontà, dei cocomeri, dei meloni, dei porri, delle cipolle e dell'aglio.</p>
<p class="C11 V6">E ora siamo inariditi; non c'è più nulla! I nostri occhi non vedono altro che questa manna».</p>
<p class="C11 V7">La manna era simile al seme di coriandolo e aveva l'aspetto di resina gommosa.</p>
<p class="C11 V8">Il popolo andava attorno a raccoglierla; poi la riduceva in farina con le macine o la pestava nel mortaio, la faceva cuocere in pentole o ne faceva delle focacce, e aveva il sapore di una focaccia all'olio.</p>
<p class="C11 V9">Quando la rugiada cadeva sul campo, la notte, vi cadeva anche la manna.</p>
<p class="C11 V10">Mosè udì il popolo che piagnucolava in tutte le famiglie, ognuno all'ingresso della propria tenda; l'ira del SIGNORE si accese gravemente e la cosa dispiacque anche a Mosè.</p>
<p class="C11 V11">Mosè disse al SIGNORE: «Perché hai trattato così male il tuo servo? Perché non ho trovato grazia agli occhi tuoi, e mi hai messo addosso il carico di tutto questo popolo?</p>
<p class="C11 V12">L'ho forse concepito io tutto questo popolo? L'ho forse dato alla luce io, che tu mi dica: "Portalo sul tuo seno", come la balia porta il bimbo lattante, fino al paese che tu hai promesso con giuramento ai suoi padri?</p>
<p class="C11 V13"> Dove prenderei della carne da dare a tutto questo popolo? Poiché piagnucola dietro a me, e dice: "Dacci da mangiare della carne!"</p>
<p class="C11 V14">Io non posso, da solo, portare tutto questo popolo; è un peso troppo grave per me.</p>
<p class="C11 V15">Se mi vuoi trattare così, uccidimi, ti prego; uccidimi, se ho trovato grazia agli occhi tuoi; che io non veda la mia sventura!»</p>
<p class="C11 V16">Il SIGNORE disse a Mosè: «Radunami settanta fra gli anziani d'Israele, conosciuti da te come anziani del popolo e come persone autorevoli; conducili alla tenda di convegno e vi si presentino con te.</p>
<p class="C11 V17">Io scenderò e lì parlerò con te; prenderò lo spirito che è su te e lo metterò su di loro, perché portino con te il carico del popolo e tu non lo porti più da solo.</p>
<p class="C11 V18"> Dirai al popolo: "Santificatevi per domani e mangerete della carne, poiché avete pianto alle orecchie del SIGNORE, dicendo: «Chi ci farà mangiare della carne? Stavamo bene in Egitto!» Ebbene, il SIGNORE vi darà della carne e voi ne mangerete.</p>
<p class="C11 V19">Ne mangerete non per un giorno, non per due giorni, non per cinque giorni, non per dieci giorni, non per venti giorni,</p>
<p class="C11 V20">ma per un mese intero, finché vi esca dalle narici e ne proviate nausea, poiché avete respinto il SIGNORE che è in mezzo a voi e avete pianto davanti a lui, dicendo: «Perché mai siamo usciti dall'Egitto?»"»</p>
<p class="C11 V21"> Mosè disse: «Questo popolo, in mezzo al quale mi trovo, conta seicentomila adulti e tu hai detto: "Io darò loro della carne e ne mangeranno per un mese intero!"</p>
<p class="C11 V22">Scanneranno per loro greggi e armenti in modo che ne abbiano abbastanza? Raduneranno per loro tutto il pesce del mare in modo che ne abbiano abbastanza?»</p>
<p class="C11 V23">Il SIGNORE rispose a Mosè: «La mano del SIGNORE è forse accorciata? Ora vedrai se la parola che ti ho detto si adempirà o no».</p>
<p class="C11 V24">Mosè dunque uscì e riferì al popolo le parole del SIGNORE; radunò settanta fra gli anziani del popolo e li dispose intorno alla tenda.</p>
<p class="C11 V25">Il SIGNORE scese nella nuvola e parlò a Mosè; prese dello spirito che era su di lui, e lo mise sui settanta anziani; e appena lo spirito si fu posato su di loro, profetizzarono, ma poi smisero.</p>
<p class="C11 V26">Intanto, due uomini, l'uno chiamato Eldad e l'altro Medad, erano rimasti nell'accampamento, e lo spirito si posò su di loro; erano fra i settanta, ma non erano usciti per andare alla tenda; e profetizzarono nel campo.</p>
<p class="C11 V27">Un giovane corse a riferire la cosa a Mosè, e disse: «Eldad e Medad profetizzano nel campo».</p>
<p class="C11 V28">Allora Giosuè, figlio di Nun, servo di Mosè fin dalla sua giovinezza, prese a dire: «Mosè, signor mio, non glielo permettere!»</p>
<p class="C11 V29">Ma Mosè gli rispose: «Sei geloso per me? Oh, fossero pure tutti profeti nel popolo del SIGNORE, e volesse il SIGNORE mettere su di loro il mio spirito!»</p>
<p class="C11 V30">E Mosè si ritirò nell'accampamento, insieme con gli anziani d'Israele.</p>
<p class="C11 V31">Un vento si levò, per ordine del SIGNORE, e portò delle quaglie dalla parte del mare e le fece cadere presso l'accampamento sulla distesa di circa una giornata di cammino da un lato e una giornata di cammino dall'altro intorno all'accampamento, e a un'altezza di circa due cubiti sulla superficie del suolo.</p>
<p class="C11 V32">Il popolo si alzò e tutto quel giorno e tutta la notte e tutto il giorno seguente raccolse le quaglie. Chi ne raccolse meno ne ebbe dieci omer; le distesero tutto intorno all'accampamento.</p>
<p class="C11 V33">Avevano ancora la carne tra i denti e non l'avevano neppure masticata, quando l'ira del SIGNORE si accese contro il popolo e il SIGNORE colpì il popolo con un gravissimo flagello.</p>
<p class="C11 V34">A quel luogo fu dato il nome di Chibrot-Attaava, perché vi seppellirono la gente che si era lasciata prendere dalla concupiscenza.</p>
<p class="C11 V35">Da Chibrot-Attaava il popolo partì per Aserot, e a Aserot si fermò.</p>
<p class="C12 V1">Maria e Aaronne parlarono contro Mosè a causa della moglie cusita che aveva presa; poiché aveva sposato una Cusita.</p>
<p class="C12 V2">E dissero: «Il SIGNORE ha parlato soltanto per mezzo di Mosè? Non ha parlato anche per mezzo nostro?» E il SIGNORE lo udì.</p>
<p class="C12 V3">Or Mosè era un uomo molto umile, più di ogni altro uomo sulla faccia della terra.</p>
<p class="C12 V4">Il SIGNORE disse a un tratto a Mosè, ad Aaronne e a Maria: «Uscite voi tre, e andate alla tenda di convegno». Uscirono tutti e tre.</p>
<p class="C12 V5">Il SIGNORE scese in una colonna di nuvola, si fermò all'ingresso della tenda, chiamò Aaronne e Maria; tutti e due si fecero avanti.</p>
<p class="C12 V6">Il SIGNORE disse: «Ascoltate ora le mie parole; se vi è tra di voi qualche profeta, io, il SIGNORE, mi faccio conoscere a lui in visione, parlo con lui in sogno.</p>
<p class="C12 V7">Non così con il mio servo Mosè, che è fedele in tutta la mia casa.</p>
<p class="C12 V8">Con lui io parlo a tu per tu, con chiarezza, e non per via di enigmi; egli vede la sembianza del SIGNORE. Perché dunque non avete temuto di parlare contro il mio servo, contro Mosè?»</p>
<p class="C12 V9">L'ira del SIGNORE si accese contro di loro, ed egli se ne andò,</p>
<p class="C12 V10">e la nuvola si ritirò di sopra alla tenda; ed ecco Maria era lebbrosa, bianca come neve; Aaronne guardò Maria, e vide che era lebbrosa.</p>
<p class="C12 V11">Aaronne disse a Mosè: «Ti prego, mio signore, non farci portare la pena di un peccato che abbiamo stoltamente commesso, e di cui siamo colpevoli.</p>
<p class="C12 V12">Ti prego, che lei non sia come il bimbo nato morto, la cui carne è già mezzo consumata quando esce dal seno materno!»</p>
<p class="C12 V13">Mosè gridò al SIGNORE, dicendo: «Guariscila, o Dio, te ne prego!»</p>
<p class="C12 V14">Il SIGNORE rispose a Mosè: «Se suo padre le avesse sputato in viso, non ne porterebbe la vergogna per sette giorni? Stia dunque isolata fuori dell'accampamento sette giorni; poi, vi sarà di nuovo ammessa».</p>
<p class="C12 V15">Maria dunque fu isolata fuori dell'accampamento sette giorni; e il popolo non si mise in cammino finché Maria non fu riammessa nell'accampamento.</p>
<p class="C12 V16">Poi il popolo partì da Aserot e si accampò nel deserto di Paran.</p>
<p class="C13 V1">Il SIGNORE disse a Mosè:</p>
<p class="C13 V2">«Manda degli uomini a esplorare il paese di Canaan che io do ai figli d'Israele. Mandate un uomo per ogni tribù dei loro padri; siano tutti loro capi».</p>
<p class="C13 V3">E Mosè li mandò dal deserto di Paran, secondo l'ordine del SIGNORE; quegli uomini erano tutti capi dei figli d'Israele.</p>
<p class="C13 V4">Questi erano i loro nomi: Per la tribù di Ruben: Sammua, figlio di Zaccur;</p>
<p class="C13 V5">per la tribù di Simeone: Safat, figlio di Cori;</p>
<p class="C13 V6">per la tribù di Giuda: Caleb, figlio di Gefunne;</p>
<p class="C13 V7">per la tribù d'Issacar: Igal, figlio di Giuseppe;</p>
<p class="C13 V8">per la tribù di Efraim: Osea, figlio di Nun;</p>
<p class="C13 V9">per la tribù di Beniamino: Palti, figlio di Rafu;</p>
<p class="C13 V10">per la tribù di Zabulon: Gaddiel, figlio di Sodi;</p>
<p class="C13 V11">per la tribù di Giuseppe, cioè, per la tribù di Manasse: Gaddi, figlio di Susi;</p>
<p class="C13 V12">per la tribù di Dan: Ammiel, figlio di Ghemalli;</p>
<p class="C13 V13">per la tribù di Ascer: Setur, figlio di Micael;</p>
<p class="C13 V14">per la tribù di Neftali: Nabi, figlio di Vofsi;</p>
<p class="C13 V15">per la tribù di Gad: Gheual, figlio di Machi.</p>
<p class="C13 V16">Questi sono i nomi degli uomini che Mosè mandò a esplorare il paese. E Mosè diede a Osea, figlio di Nun, il nome di Giosuè.</p>
<p class="C13 V17">Mosè dunque li mandò a esplorare il paese di Canaan, e disse loro: «Andate su di qua per il mezzogiorno; poi salirete sui monti</p>
<p class="C13 V18">e vedrete che paese è, che popolo lo abita, se è forte o debole, se è poco o molto numeroso;</p>
<p class="C13 V19">come è il paese che abita, se è buono o cattivo, e come sono le città dove abita, se sono degli accampamenti o dei luoghi fortificati;</p>
<p class="C13 V20">e come è il terreno, se è grasso o magro, se vi sono alberi o no. Abbiate coraggio e portate dei frutti del paese. Era il tempo in cui cominciava a maturare l'uva.</p>
<p class="C13 V21">Quelli dunque salirono a esplorare il paese dal deserto di Sin fino a Reob, sulla via di Amat.</p>
<p class="C13 V22">Salirono per il mezzogiorno e andarono fino a Ebron, dove erano Aiman, Sesai e Talmai, figli di Anac. Ebron era stata costruita sette anni prima di Soan in Egitto.</p>
<p class="C13 V23">Giunsero fino alla valle d'Escol, dove tagliarono un tralcio con un grappolo d'uva, che portarono in due con una stanga, e presero anche delle melagrane e dei fichi.</p>
<p class="C13 V24">Quel luogo fu chiamato valle d'Escol a causa del grappolo d'uva che i figli d'Israele vi tagliarono.</p>
<p class="C13 V25">Dopo quaranta giorni tornarono dall'esplorazione del paese</p>
<p class="C13 V26">e andarono a trovare Mosè e Aaronne e tutta la comunità dei figli d'Israele nel deserto di Paran, a Cades: riferirono ogni cosa a loro e a tutta la comunità e mostrarono loro i frutti del paese.</p>
<p class="C13 V27">Fecero il loro racconto, e dissero: «Noi arrivammo nel paese dove tu ci mandasti, ed è davvero un paese dove scorre il latte e il miele, ed ecco alcuni suoi frutti.</p>
<p class="C13 V28">Però, il popolo che abita il paese è potente, le città sono fortificate e grandissime, e vi abbiamo anche visto dei figli di Anac.</p>
<p class="C13 V29">Gli Amalechiti abitano la parte meridionale del paese; gli Ittiti, i Gebusei e gli Amorei, la regione montuosa; e i Cananei abitano presso il mare e lungo il Giordano».</p>
<p class="C13 V30">Caleb calmò il popolo che mormorava contro Mosè, e disse: «Saliamo pure e conquistiamo il paese, perché possiamo riuscirci benissimo».</p>
<p class="C13 V31">Ma gli uomini che vi erano andati con lui, dissero: «Noi non siamo capaci di salire contro questo popolo, perché è più forte di noi».</p>
<p class="C13 V32">E screditarono presso i figli d'Israele il paese che avevano esplorato, dicendo: «Il paese che abbiamo attraversato per esplorarlo è un paese che divora i suoi abitanti; tutta la gente che vi abbiamo vista, è gente di alta statura;</p>
<p class="C13 V33">e vi abbiamo visto i giganti, figli di Anac, della razza dei giganti. Di fronte a loro ci pareva di essere cavallette; e tali sembravamo a loro».</p>
<p class="C14 V1">Allora tutta la comunità gridò di sgomento e alzò la voce; e il popolo pianse tutta quella notte.</p>
<p class="C14 V2">Tutti i figli d'Israele mormorarono contro Mosè e contro Aaronne, e tutta la comunità disse loro: «Fossimo pur morti nel paese d'Egitto! O fossimo pur morti in questo deserto!</p>
<p class="C14 V3">Perché il SIGNORE ci conduce in quel paese dove cadremo per la spada? Là le nostre mogli e i nostri bambini diventeranno preda del nemico. Non sarebbe meglio per noi tornare in Egitto?»</p>
<p class="C14 V4">E si dissero l'un l'altro: «Nominiamoci un capo, torniamo in Egitto!»</p>
<p class="C14 V5">Allora Mosè e Aaronne si prostrarono a terra davanti a tutta la comunità riunita dei figli d'Israele.</p>
<p class="C14 V6">E Giosuè, figlio di Nun, e Caleb, figlio di Gefunne, che erano tra quelli che avevano esplorato il paese, si stracciarono le vesti</p>
<p class="C14 V7">e parlarono così a tutta la comunità dei figli d'Israele: «Il paese che abbiamo attraversato per esplorarlo è un paese buono, molto buono.</p>
<p class="C14 V8">Se il SIGNORE ci è favorevole, ci farà entrare in quel paese e ce lo darà: è un paese dove scorre il latte e il miele.</p>
<p class="C14 V9">Soltanto, non vi ribellate al SIGNORE e non abbiate paura del popolo di quel paese, poiché ne faremo nostro pascolo; l'ombra che li proteggeva si è ritirata, e il SIGNORE è con noi; non li temete».</p>
<p class="C14 V10">Allora tutta la comunità parlò di lapidarli; ma la gloria del SIGNORE apparve sulla tenda di convegno a tutti i figli d'Israele,</p>
<p class="C14 V11">e il SIGNORE disse a Mosè: «Fino a quando mi disprezzerà questo popolo? Fino a quando non avranno fede in me dopo tutti i miracoli che ho fatti in mezzo a loro?</p>
<p class="C14 V12">Io lo colpirò con la peste e lo distruggerò, ma farò di te una nazione più grande e più potente di esso».</p>
<p class="C14 V13">E Mosè disse al SIGNORE: «Ma lo verranno a sapere gli abitanti dell'Egitto, da cui tu hai fatto uscire questo popolo per la tua potenza,</p>
<p class="C14 V14">e la cosa sarà risaputa dagli abitanti di questo paese. Essi hanno udito che tu, o SIGNORE, sei in mezzo a questo popolo e gli appari faccia a faccia, che la tua nuvola si ferma sopra di loro e che cammini davanti a loro di giorno in una colonna di nuvola, e di notte in una colonna di fuoco.</p>
<p class="C14 V15">Ora, se fai perire questo popolo come un sol uomo, le nazioni che hanno udito la tua fama, diranno:</p>
<p class="C14 V16"> "Il SIGNORE non è stato capace di far entrare questo popolo nel paese che aveva giurato di dargli, perciò li ha scannati nel deserto".</p>
<p class="C14 V17">Ora si mostri, ti prego, la potenza del SIGNORE nella sua grandezza, come tu hai promesso dicendo:</p>
<p class="C14 V18">"Il SIGNORE è lento all'ira e grande in bontà; egli perdona l'iniquità e il peccato, ma non lascia impunito il colpevole e punisce l'iniquità dei padri sui figli, fino alla terza e alla quarta generazione".</p>
<p class="C14 V19">Perdona, ti prego, l'iniquità di questo popolo, secondo la grandezza della tua bontà, come hai perdonato a questo popolo dall'Egitto fin qui».</p>
<p class="C14 V20">Il SIGNORE disse: «Io perdono, come tu hai chiesto.</p>
<p class="C14 V21">Però, come è vero che io vivo, tutta la terra sarà piena della gloria del SIGNORE.</p>
<p class="C14 V22">Tutti gli uomini che hanno visto la mia gloria e i miracoli che ho fatto in Egitto e nel deserto, quelli che mi hanno tentato già dieci volte e non hanno ubbidito alla mia voce,</p>
<p class="C14 V23">certo non vedranno il paese che promisi con giuramento ai loro padri. Nessuno di quelli che mi hanno disprezzato lo vedrà;</p>
<p class="C14 V24">ma il mio servo Caleb è stato animato da un altro spirito e mi ha seguito appieno; perciò io lo farò entrare nel paese nel quale è andato; e la sua discendenza lo possederà.</p>
<p class="C14 V25">Gli Amalechiti e i Cananei abitano nella valle; voi domani tornate indietro, incamminatevi verso il deserto, in direzione del mar Rosso».</p>
<p class="C14 V26">Il SIGNORE parlò ancora a Mosè e ad Aaronne, e disse:</p>
<p class="C14 V27">«Fino a quando sopporterò questa malvagia comunità che mormora contro di me? Io ho udito i mormorii che i figli d'Israele fanno contro di me.</p>
<p class="C14 V28">Di' loro: "Com'è vero che io vivo, dice il SIGNORE, io vi farò quello che ho sentito dire da voi.</p>
<p class="C14 V29">I vostri cadaveri cadranno in questo deserto; e voi tutti, quanti siete, di cui si è fatto il censimento, dall'età di vent'anni in su, e che avete mormorato contro di me,</p>
<p class="C14 V30">non entrerete di certo nel paese nel quale giurai di farvi abitare; salvo Caleb, figlio di Gefunne, e Giosuè, figlio di Nun.</p>
<p class="C14 V31">I vostri bambini, di cui avete detto che sarebbero preda dei nemici, quelli farò entrare; ed essi conosceranno il paese che voi avete disprezzato.</p>
<p class="C14 V32">Ma quanto a voi, i vostri cadaveri cadranno in questo deserto.</p>
<p class="C14 V33">I vostri figli andranno pascendo le greggi nel deserto per quarant'anni e porteranno la pena delle vostre infedeltà, finché i vostri cadaveri non siano consumati nel deserto.</p>
<p class="C14 V34">Come avete messo quaranta giorni a esplorare il paese, porterete la pena delle vostre iniquità per quarant'anni, un anno per ogni giorno, e saprete che cosa sia cadere in disgrazia presso di me".</p>
<p class="C14 V35">Io, il SIGNORE, ho parlato: certo, così farò a tutta questa comunità malvagia, la quale si è riunita contro di me; in questo deserto saranno consumati e vi moriranno».</p>
<p class="C14 V36">Gli uomini che Mosè aveva mandato a esplorare il paese e che, tornati screditando il paese, avevano fatto mormorare tutta la comunità contro di lui,</p>
<p class="C14 V37">quegli uomini, dico, che avevano screditato il paese, morirono colpiti da una piaga, davanti al SIGNORE.</p>
<p class="C14 V38">Ma Giosuè, figlio di Nun, e Caleb, figlio di Gefunne, rimasero vivi tra quelli che erano andati a esplorare il paese.</p>
<p class="C14 V39">Mosè riferì quelle parole a tutti i figli d'Israele; e il popolo ne fece grande cordoglio.</p>
<p class="C14 V40">La mattina si alzarono di buon'ora e salirono sulla cima del monte, e dissero: «Eccoci qua; noi saliremo al luogo di cui ha parlato il SIGNORE, poiché abbiamo peccato».</p>
<p class="C14 V41">Ma Mosè disse: «Perché trasgredite l'ordine del SIGNORE? La cosa non vi riuscirà bene.</p>
<p class="C14 V42">Non salite, perché il SIGNORE non è in mezzo a voi. Non fatevi sconfiggere dai vostri nemici!</p>
<p class="C14 V43">Poiché là, di fronte a voi, stanno gli Amalechiti e i Cananei, e voi cadrete per la spada; poiché vi siete sviati dal SIGNORE, il SIGNORE non sarà con voi».</p>
<p class="C14 V44">Nondimeno, si ostinarono a salire sulla cima del monte; ma l'arca del patto del SIGNORE e Mosè non si mossero dall'accampamento.</p>
<p class="C14 V45">Allora gli Amalechiti e i Cananei che abitavano su quel monte scesero giù, li sconfissero, e li fecero a pezzi fino a Corma.</p>
<p class="C15 V1">Poi il SIGNORE disse a Mosè:</p>
<p class="C15 V2">«Parla ai figli d'Israele e di' loro: "Quando sarete entrati nel paese che dovrete abitare e che io vi do,</p>
<p class="C15 V3">e offrirete al SIGNORE un sacrificio consumato dal fuoco, olocausto o sacrificio, per adempimento d'un voto o come offerta volontaria o nelle vostre feste solenni, per fare un profumo soave al SIGNORE con il vostro bestiame grosso o minuto,</p>
<p class="C15 V4">colui che presenterà la sua offerta al SIGNORE, offrirà come oblazione un decimo d'efa di fior di farina intrisa con un quarto di hin d'olio.</p>
<p class="C15 V5">Farai una libazione di un quarto di hin di vino con l'olocausto o il sacrificio, per ogni agnello.</p>
<p class="C15 V6">Se è per un montone, offrirai come oblazione due decimi di efa di fior di farina intrisa con un terzo di hin d'olio,</p>
<p class="C15 V7">e farai una libazione di un terzo di hin di vino come offerta di profumo soave al SIGNORE.</p>
<p class="C15 V8">Se offri un toro come olocausto o come sacrificio, per adempimento di un voto o come sacrificio di riconoscenza al SIGNORE,</p>
<p class="C15 V9">si offriranno con il toro, come oblazione, tre decimi di efa di fior di farina intrisa con mezzo hin d'olio,</p>
<p class="C15 V10">e farai una libazione di un mezzo hin di vino: è un sacrificio consumato dal fuoco, di profumo soave per il SIGNORE.</p>
<p class="C15 V11">Così si farà per ogni bue, per ogni montone, per ogni agnello o capretto.</p>
<p class="C15 V12">Qualunque sia il numero degli animali che sacrificherete, farete così per ciascuna vittima.</p>
<p class="C15 V13">Tutti quelli che sono nativi del paese faranno le cose così, quando offriranno un sacrificio consumato dal fuoco, di profumo soave per il SIGNORE.</p>
<p class="C15 V14">E se uno straniero che soggiorna da voi, o chiunque abiti in mezzo a voi nel futuro, offre un sacrificio consumato dal fuoco, di profumo soave per il SIGNORE, farà come fate voi.</p>
<p class="C15 V15">Vi sarà una sola legge per tutta la comunità, per voi e per lo straniero che soggiorna in mezzo a voi; sarà una legge perenne, di generazione in generazione; come siete voi, così sarà lo straniero davanti al SIGNORE.</p>
<p class="C15 V16"> Ci sarà una stessa legge e uno stesso diritto per voi e per lo straniero che soggiorna da voi"».</p>
<p class="C15 V17">Il SIGNORE disse ancora a Mosè:</p>
<p class="C15 V18">«Parla ai figli d'Israele e di' loro: "Quando sarete arrivati nel paese dove io vi conduco</p>
<p class="C15 V19">e mangerete del pane di quel paese, ne preleverete un'offerta da presentare al SIGNORE.</p>
<p class="C15 V20">Delle primizie della vostra pasta metterete da parte una focaccia come offerta; la metterete da parte, come si mette da parte l'offerta dell'aia.</p>
<p class="C15 V21">Delle primizie della vostra pasta darete al SIGNORE una parte come offerta. Lo farete di generazione in generazione.</p>
<p class="C15 V22">Quando avrete peccato per errore e non avrete osservato tutti questi comandamenti che il SIGNORE ha dati a Mosè, -</p>
<p class="C15 V23">tutto quello che il SIGNORE vi ha comandato per mezzo di Mosè, dal giorno che il SIGNORE vi ha dato dei comandamenti e in seguito, nelle vostre successive generazioni, -</p>
<p class="C15 V24">se il peccato è stato commesso per errore, senza che la comunità se ne accorgesse, tutta la comunità offrirà un toro come olocausto di profumo soave per il SIGNORE, con la sua oblazione e la sua libazione secondo le norme stabilite, e un capro come sacrificio per il peccato.</p>
<p class="C15 V25">Il sacerdote farà l'espiazione per tutta la comunità dei figli d'Israele, e sarà loro perdonato, perché è stato un peccato commesso per errore, ed essi hanno portato la loro offerta, un sacrificio consumato dal fuoco per il SIGNORE, e il loro sacrificio per il peccato davanti al SIGNORE, a causa del loro errore.</p>
<p class="C15 V26">Sarà perdonato a tutta la comunità dei figli d'Israele e allo straniero che soggiorna in mezzo a loro, perché tutto il popolo ha peccato per errore.</p>
<p class="C15 V27">Se è una persona sola che pecca per errore, offra una capra di un anno come sacrificio per il peccato.</p>
<p class="C15 V28">Il sacerdote farà l'espiazione davanti al SIGNORE per la persona che avrà mancato commettendo un peccato per errore; quando avrà fatto l'espiazione per essa, le sarà perdonato.</p>
<p class="C15 V29">Avrete un'unica legge per colui che pecca per errore, sia che si tratti di un nativo del paese tra i figli d'Israele o di uno straniero che soggiorna in mezzo a voi.</p>
<p class="C15 V30">Ma la persona che agisce con proposito deliberato, sia nativo del paese o straniero, oltraggia il SIGNORE; quella persona sarà tolta via dal mezzo del suo popolo.</p>
<p class="C15 V31"> Siccome ha disprezzato la parola del SIGNORE e ha violato il suo comandamento, quella persona dovrà essere tolta via; porterà il peso della sua iniquità"».</p>
<p class="C15 V32">Mentre i figli d'Israele erano nel deserto, trovarono un uomo che raccoglieva legna in giorno di sabato.</p>
<p class="C15 V33">Quelli che lo avevano trovato a raccoglier legna lo portarono da Mosè, da Aaronne e davanti a tutta la comunità.</p>
<p class="C15 V34">Lo misero in prigione, perché non era ancora stato stabilito che cosa gli si dovesse fare.</p>
<p class="C15 V35">Il SIGNORE disse a Mosè: «Quell'uomo deve essere messo a morte; tutta la comunità lo lapiderà fuori del campo».</p>
<p class="C15 V36">Tutta la comunità lo condusse fuori dal campo e lo lapidò; e quello morì, secondo l'ordine che il SIGNORE aveva dato a Mosè.</p>
<p class="C15 V37">Il SIGNORE disse ancora a Mosè:</p>
<p class="C15 V38">«Parla ai figli d'Israele e di' loro che si facciano, di generazione in generazione, delle nappe agli angoli delle loro vesti, e che mettano alla nappa di ogni angolo un cordone violetto.</p>
<p class="C15 V39">Questa nappa vi ornerà la veste, e quando la guarderete, vi ricorderete di tutti i comandamenti del SIGNORE per metterli in pratica; non andrete vagando dietro ai desideri del vostro cuore e dei vostri occhi che vi trascinano all'infedeltà.</p>
<p class="C15 V40">Così vi ricorderete di tutti i miei comandamenti, li metterete in pratica e sarete santi per il vostro Dio.</p>
<p class="C15 V41">Io sono il SIGNORE, il vostro Dio; vi ho fatti uscire dal paese d'Egitto per essere vostro Dio. Io sono il SIGNORE, il vostro Dio».</p>
<p class="C16 V1">Or Core, figlio di Isar, figlio di Cheat, figlio di Levi, insieme con Datan e Abiram, figli di Eliab, e On, figlio di Pelet, tutti e tre della tribù di Ruben,</p>
<p class="C16 V2">insorsero contro Mosè con duecentocinquanta Israeliti autorevoli nella comunità, membri del consiglio, uomini rinomati;</p>
<p class="C16 V3">e, radunatisi contro Mosè e contro Aaronne, dissero loro: «Basta! Tutta la comunità, tutti, dal primo all'ultimo, sono santi, e il SIGNORE è in mezzo a loro; perché dunque vi mettete al di sopra dell'assemblea del SIGNORE?»</p>
<p class="C16 V4">Quando Mosè ebbe udito questo, si prostrò con la faccia a terra;</p>
<p class="C16 V5">poi parlò a Core e a tutta la gente che era con lui, e disse: «Domani mattina il SIGNORE farà conoscere chi è suo e chi è santo, e se lo farà avvicinare; farà avvicinare a sé colui che egli avrà scelto.</p>
<p class="C16 V6">Fate questo: prendete dei turiboli, tu, Core, e tutta la gente che è con te;</p>
<p class="C16 V7">domani li riempirete di fuoco e li coprirete d'incenso davanti al SIGNORE: colui che il SIGNORE sceglierà, sarà santo. Basta, figli di Levi!»</p>
<p class="C16 V8">Mosè disse inoltre a Core: «Ora ascoltate, o figli di Levi!</p>
<p class="C16 V9">Vi sembra poco che il Dio d'Israele vi abbia scelti in mezzo alla comunità d'Israele e vi abbia fatto avvicinare a sé per fare il servizio del tabernacolo del SIGNORE e per tenervi davanti alla comunità per esercitare il vostro ministero per lei?</p>
<p class="C16 V10">Egli vi fa avvicinare a sé, te e tutti i tuoi fratelli figli di Levi con te, e pretendete anche il sacerdozio?</p>
<p class="C16 V11">Per questo tu e tutta la gente che è con te avete fatto lega contro il SIGNORE! Poiché chi è Aaronne che vi mettete a mormorare contro di lui?»</p>
<p class="C16 V12">E Mosè mandò a chiamare Datan e Abiram, figli di Eliab; ma essi dissero: «Noi non saliremo.</p>
<p class="C16 V13">Ti sembra poco l'averci fatto uscire da un paese dove scorre il latte e il miele, per farci morire nel deserto? Vuoi elevarti su di noi come un capo?</p>
<p class="C16 V14">E poi, non ci hai davvero condotti in un paese dove scorra il latte e il miele e non ci hai dato possesso di campi né di vigne! Credi forse di poter bendare gli occhi a questa gente? Noi non saliremo».</p>
<p class="C16 V15">Allora Mosè si adirò molto e disse al SIGNORE: «Non gradire la loro oblazione; io non ho preso da costoro neppure un asino, e non ho fatto torto ad alcuno di loro».</p>
<p class="C16 V16">Poi Mosè disse a Core: «Tu e tutta la tua gente trovatevi domani davanti al SIGNORE: tu e loro con Aaronne;</p>
<p class="C16 V17">e ciascuno di voi prenda il suo turibolo, vi metta dell'incenso, e porti ciascuno il suo turibolo davanti al SIGNORE: saranno duecentocinquanta turiboli. Anche tu e Aaronne prenderete ciascuno il vostro turibolo».</p>
<p class="C16 V18">Essi dunque presero ciascuno il proprio turibolo, vi misero del fuoco, vi posero sopra dell'incenso, e si fermarono all'ingresso della tenda di convegno; lo stesso fecero Mosè e Aaronne.</p>
<p class="C16 V19">E Core convocò tutta la comunità contro Mosè e Aaronne all'ingresso della tenda di convegno; e la gloria del SIGNORE apparve a tutta la comunità.</p>
<p class="C16 V20">Il SIGNORE parlò a Mosè e ad Aaronne e disse:</p>
<p class="C16 V21">«Separatevi da questa gente e io li consumerò in un attimo».</p>
<p class="C16 V22">Ma essi, si prostrarono con la faccia a terra e dissero: «O Dio, Dio che dai la vita a ogni creatura! Un uomo solo ha peccato, e vorresti adirarti contro tutta la comunità?»</p>
<p class="C16 V23">E il SIGNORE disse a Mosè:</p>
<p class="C16 V24"> «Parla alla comunità e dille: "Allontanatevi dalla dimora di Core, di Datan e di Abiram"».</p>
<p class="C16 V25">Mosè si alzò e andò da Datan e da Abiram; e gli anziani d'Israele lo seguirono.</p>
<p class="C16 V26">Egli disse alla comunità: «Allontanatevi dalle tende di questi uomini malvagi, e non toccate nulla di ciò che appartiene a loro, affinché non periate a causa di tutti i loro peccati».</p>
<p class="C16 V27">Così quelli si allontanarono dalla dimora di Core, di Datan e di Abiram. Datan e Abiram uscirono e si fermarono all'ingresso delle loro tende con le loro mogli, i loro figli e i loro bambini.</p>
<p class="C16 V28">Mosè disse: «Da questo conoscerete che il SIGNORE mi ha mandato per fare tutte queste cose, e che non le ho fatte di testa mia.</p>
<p class="C16 V29">Se questa gente muore come muoiono tutti gli uomini, se la loro sorte è la sorte comune a tutti gli uomini, il SIGNORE non mi ha mandato;</p>
<p class="C16 V30">ma se il SIGNORE fa una cosa nuova, se la terra apre la sua bocca e li ingoia con tutto quello che appartiene a loro e se essi scendono vivi nel soggiorno dei morti, allora riconoscerete che questi uomini hanno disprezzato il SIGNORE».</p>
<p class="C16 V31">Appena egli ebbe finito di pronunciare tutte queste parole, il suolo si spaccò sotto i piedi di quelli,</p>
<p class="C16 V32">la terra spalancò la sua bocca e li ingoiò: essi e le loro famiglie, con tutta la gente che apparteneva a Core e tutta la loro roba.</p>
<p class="C16 V33">Scesero vivi nel soggiorno dei morti; la terra si richiuse su di loro, ed essi scomparvero dal mezzo dell'assemblea.</p>
<p class="C16 V34">Tutto Israele che era intorno a loro fuggì alle loro grida; perché dicevano: «Che la terra non ingoi anche noi!»</p>
<p class="C16 V35">Un fuoco uscì dalla presenza del SIGNORE e divorò i duecentocinquanta uomini che offrivano l'incenso.</p>
<p class="C16 V36">Poi il SIGNORE disse a Mosè:</p>
<p class="C16 V37">«Di' a Eleazar, figlio del sacerdote Aaronne, di tirar fuori i turiboli dall'incendio e di disperdere qua e là il fuoco, perché quelli sono sacri;</p>
<p class="C16 V38">e dei turiboli di quegli uomini che hanno peccato al prezzo della loro vita si facciano tante lamine battute per rivestirne l'altare, poiché sono stati presentati davanti al SIGNORE e quindi sono sacri; serviranno di segno ai figli d'Israele».</p>
<p class="C16 V39">Il sacerdote Eleazar prese i turiboli di rame presentati dagli uomini che erano stati bruciati, ne fece delle lamine per rivestirne l'altare,</p>
<p class="C16 V40">e ricordare ai figli d'Israele che nessun estraneo ai discendenti di Aaronne deve accostarsi per ardere incenso davanti al SIGNORE, affinché non gli capiti la sorte di Core e di quelli che erano con lui. Eleazar fece come il SIGNORE gli aveva detto per mezzo di Mosè.</p>
<p class="C16 V41">Il giorno seguente, tutta la comunità dei figli d'Israele mormorò contro Mosè e Aaronne e disse: «Voi avete fatto morire il popolo del SIGNORE».</p>
<p class="C16 V42">E avvenne che, mentre la comunità si radunava contro Mosè e Aaronne, i figli d'Israele si volsero verso la tenda di convegno; ed ecco che la nuvola la ricoprì e apparve la gloria del SIGNORE.</p>
<p class="C16 V43">Mosè e Aaronne vennero davanti alla tenda di convegno.</p>
<p class="C16 V44">Il SIGNORE disse a Mosè:</p>
<p class="C16 V45">«Allontanatevi da questa comunità e io li consumerò in un attimo». Ed essi si prostrarono con la faccia a terra.</p>
<p class="C16 V46">Mosè disse ad Aaronne: «Prendi il turibolo, riempilo di fuoco preso dall'altare, mettici sopra dell'incenso e portalo presto in mezzo alla comunità e fa' l'espiazione per loro; poiché l'ira del SIGNORE è scoppiata, il flagello è già cominciato».</p>
<p class="C16 V47">Aaronne prese il turibolo, come Mosè aveva detto, corse in mezzo all'assemblea, ed ecco che il flagello era già cominciato fra il popolo. Aaronne mise l'incenso nel turibolo e fece l'espiazione per il popolo.</p>
<p class="C16 V48">Si fermò tra i morti e i vivi e il flagello cessò.</p>
<p class="C16 V49">I morti a causa del flagello furono quattordicimilasettecento, oltre a quelli che morirono per il fatto di Core.</p>
<p class="C16 V50">Aaronne tornò da Mosè all'ingresso della tenda di convegno e il flagello era cessato.</p>
<p class="C17 V1">Poi il SIGNORE disse a Mosè:</p>
<p class="C17 V2">«Parla ai figli d'Israele e fatti dare delle verghe, una per ogni casa patriarcale; una verga per ogni capo di casa patriarcale, cioè dodici verghe. Scriverai il nome di ognuno sulla sua verga;</p>
<p class="C17 V3">e scriverai il nome di Aaronne sulla verga di Levi, poiché ci sarà una verga per il capo di ogni casa patriarcale.</p>
<p class="C17 V4">Metterai quelle verghe nella tenda di convegno, davanti alla testimonianza, dove io mi ritrovo con voi.</p>
<p class="C17 V5">E avverrà che l'uomo che io avrò scelto sarà quello la cui verga fiorirà; così farò cessare davanti a me i mormorii che i figli d'Israele fanno contro di voi».</p>
<p class="C17 V6">Mosè parlò ai figli d'Israele, e tutti i loro capi gli diedero una verga, una per ogni capo, secondo le loro case patriarcali: cioè, dodici verghe; e la verga di Aaronne era in mezzo alle loro verghe.</p>
<p class="C17 V7">Mosè mise quelle verghe davanti al SIGNORE nella tenda della testimonianza.</p>
<p class="C17 V8">L'indomani, quando Mosè entrò nella tenda della testimonianza, ecco che la verga di Aaronne, per la casa di Levi, era fiorita, aveva prodotto delle gemme, fatto sbocciare dei fiori e maturato delle mandorle.</p>
<p class="C17 V9">Allora Mosè tolse tutte le verghe dalla presenza del SIGNORE e le portò a tutti i figli d'Israele; ed essi le videro e presero ciascuno la sua verga.</p>
<p class="C17 V10">Il SIGNORE disse a Mosè: «Riporta la verga di Aaronne davanti alla testimonianza, perché sia conservata come un segno ai ribelli; e tu ponga fine ai loro mormorii contro di me, ed essi non muoiano».</p>
<p class="C17 V11">Mosè fece così; fece come il SIGNORE gli aveva comandato.</p>
<p class="C17 V12">I figli d'Israele dissero a Mosè: «Ecco, periamo! Siamo perduti! Siamo tutti perduti!</p>
<p class="C17 V13">Chiunque si accosta al tabernacolo del SIGNORE muore; dovremo morire tutti quanti?»</p>
<p class="C18 V1">Il SIGNORE disse ad Aaronne: «Tu, i tuoi figli e la casa di tuo padre con te porterete il peso delle iniquità commesse nel santuario; e tu e i tuoi figli porterete il peso delle iniquità commesse nell'esercizio del vostro sacerdozio.</p>
<p class="C18 V2">Farai avvicinare a te anche i tuoi fratelli, la tribù di Levi, la tribù di tuo padre, affinché ti siano aggiunti e ti servano quando tu e i tuoi figli con te sarete davanti alla tenda della testimonianza.</p>
<p class="C18 V3">Essi saranno ai tuoi ordini in tutto quello che concerne il servizio della tenda; però non si accosteranno agli utensili del santuario né all'altare affinché non moriate voi e loro.</p>
<p class="C18 V4">Essi dipenderanno da te e faranno il servizio della tenda di convegno in tutto ciò che la concerne, e nessun estraneo si avvicinerà a voi.</p>
<p class="C18 V5">Voi farete il servizio del santuario e dell'altare, affinché non vi sia più ira contro i figli d'Israele.</p>
<p class="C18 V6">Quanto a me, ecco, io ho preso i vostri fratelli, i Leviti, tra i figli d'Israele; dati al SIGNORE, essi sono dati in dono a voi per fare il servizio della tenda di convegno.</p>
<p class="C18 V7">Tu e i tuoi figli con te eserciterete il vostro sacerdozio in tutto ciò che concerne l'altare e in ciò che è di là dalla cortina; e farete il vostro servizio. Io vi do l'esercizio del sacerdozio come un dono; l'estraneo che si avvicinerà sarà messo a morte».</p>
<p class="C18 V8">Il SIGNORE disse ancora ad Aaronne: «Ecco, di tutte le cose consacrate dai figli d'Israele io ti do quelle cose che mi sono offerte per elevazione: io le do a te e ai tuoi figli come diritto di unzione, per legge perenne.</p>
<p class="C18 V9">Questo ti apparterrà fra le cose santissime non consumate dal fuoco: tutte le loro offerte, vale a dire ogni oblazione, ogni loro sacrificio per il peccato e ogni loro sacrificio per la colpa che mi presenteranno; sono tutte cose santissime che apparterranno a te e ai tuoi figli.</p>
<p class="C18 V10">Le mangerai in luogo santissimo: ne mangerà ogni maschio; per te saranno cose sante.</p>
<p class="C18 V11">Anche questo ti apparterrà: i doni che i figli d'Israele presenteranno per elevazione e tutte le loro offerte agitate; io le do a te, ai tuoi figli e alle tue figlie con te, per legge perenne. Chiunque sarà puro in casa tua ne potrà mangiare.</p>
<p class="C18 V12">Ti do pure tutte le primizie che essi offriranno al SIGNORE: il meglio dell'olio e il meglio del mosto e del grano.</p>
<p class="C18 V13">Le primizie di tutto ciò che produrrà la loro terra e che essi presenteranno al SIGNORE saranno tue. Chiunque sarà puro in casa tua ne potrà mangiare.</p>
<p class="C18 V14">Tutto ciò che in Israele sarà votato all'interdetto sarà tuo.</p>
<p class="C18 V15">Ogni primogenito di ogni carne che essi offriranno al SIGNORE, così degli uomini come degli animali, sarà tuo; però, farai riscattare il primogenito dell'uomo e farai riscattare il primogenito di un animale impuro.</p>
<p class="C18 V16">Quanto al riscatto, li farai riscattare dall'età di un mese, secondo la tua stima, per cinque sicli d'argento, a siclo di santuario, che è di venti ghere.</p>
<p class="C18 V17">Ma non farai riscattare il primogenito della vacca né il primogenito della pecora né il primogenito della capra; sono cosa sacra; spargerai il loro sangue sull'altare, e brucerai il loro grasso come sacrificio consumato dal fuoco, di profumo soave per il SIGNORE.</p>
<p class="C18 V18">La loro carne sarà tua; sarà tua come il petto dell'offerta agitata e come la coscia destra.</p>
<p class="C18 V19">Io do a te, ai tuoi figli e alle tue figlie con te, per legge perenne, tutte le offerte delle cose sante che i figli d'Israele presenteranno al SIGNORE per elevazione. È un patto inalterabile, perenne, davanti al SIGNORE, per te e per la tua discendenza con te».</p>
<p class="C18 V20">Il SIGNORE disse ancora ad Aaronne: «Tu non avrai nessuna proprietà nel paese dei figli d'Israele e non ci sarà parte per te in mezzo a loro; io sono la tua parte e la tua eredità in mezzo a loro.</p>
<p class="C18 V21">Ai figli di Levi io do come proprietà tutte le decime in Israele in cambio del servizio che fanno nella tenda di convegno.</p>
<p class="C18 V22">I figli d'Israele non si avvicineranno più alla tenda di convegno, per non caricarsi di un peccato che li farebbe morire.</p>
<p class="C18 V23">Ma il servizio della tenda di convegno lo faranno soltanto i Leviti; ed essi porteranno il peso delle proprie iniquità; sarà una legge perenne, di generazione in generazione; e non possederanno nulla tra i figli d'Israele;</p>
<p class="C18 V24">Poiché io do come proprietà ai Leviti le decime che i figli d'Israele presenteranno al SIGNORE come offerta elevata; per questo dico di loro: "Non possederanno nulla tra i figli d'Israele"».</p>
<p class="C18 V25">Il SIGNORE disse a Mosè:</p>
<p class="C18 V26">«Parlerai inoltre ai Leviti e dirai loro: "Quando riceverete dai figli d'Israele le decime che io vi do per conto loro come vostre proprietà, metterete da parte un'offerta da fare al SIGNORE: una decima della decima;</p>
<p class="C18 V27">e l'offerta che avrete prelevata vi sarà contata come il grano che viene dall'aia e come il mosto che esce dal torchio.</p>
<p class="C18 V28">Così anche voi metterete da parte un'offerta per il SIGNORE da tutte le decime che riceverete dai figli d'Israele e darete al sacerdote Aaronne l'offerta che avrete messa da parte per il SIGNORE.</p>
<p class="C18 V29"> Da tutte le cose che vi saranno date metterete da parte tutte le offerte per il SIGNORE; di tutto ciò che vi sarà di meglio metterete da parte quel tanto che è da consacrare".</p>
<p class="C18 V30">E dirai loro: "Quando ne avrete messo da parte il meglio, quello che rimane sarà contato ai Leviti come il prodotto dell'aia e come il prodotto del torchio.</p>
<p class="C18 V31">Lo potrete mangiare in qualunque luogo, voi e le vostre famiglie, perché è il compenso che riceverete in cambio del vostro servizio nella tenda di convegno.</p>
<p class="C18 V32">Così non vi sarà attribuito nessun peccato, giacché ne avrete messo da parte il meglio; e non profanerete le cose sante dei figli d'Israele, e non morirete"».</p>
<p class="C19 V1">Il SIGNORE disse ancora a Mosè e ad Aaronne:</p>
<p class="C19 V2">«Ecco quanto prescrive la legge ordinata dal SIGNORE, che disse: Di' ai figli d'Israele che portino una mucca rossa, senza macchia, senza difetti, e che non abbia mai portato il giogo.</p>
<p class="C19 V3">La darete al sacerdote Eleazar, che la condurrà fuori dal campo e la farà scannare in sua presenza.</p>
<p class="C19 V4">Il sacerdote Eleazar prenderà con il dito un po' di sangue della mucca, e farà sette aspersioni dal lato dell'ingresso della tenda di convegno;</p>
<p class="C19 V5">poiché si brucerà la vacca sotto i suoi occhi; se ne brucerà la pelle, la carne e il sangue con i suoi escrementi.</p>
<p class="C19 V6">Il sacerdote prenderà quindi del legno di cedro, dell'issopo, della stoffa scarlatta, e getterà tutto in mezzo al fuoco che consuma la mucca.</p>
<p class="C19 V7">Poi il sacerdote si laverà le vesti e il corpo nell'acqua; dopo di che rientrerà nel campo e sarà impuro fino alla sera.</p>
<p class="C19 V8">Colui che avrà bruciato la mucca si laverà le vesti e il corpo nell'acqua e sarà impuro fino alla sera.</p>
<p class="C19 V9">Un uomo puro raccoglierà le ceneri della mucca e le depositerà fuori del campo in un luogo puro, dove saranno conservate per la comunità dei figli d'Israele come acqua di purificazione: è un sacrificio per il peccato.</p>
<p class="C19 V10">Colui che avrà raccolto le ceneri della mucca si laverà le vesti e sarà impuro fino alla sera. Questa sarà una legge perenne per i figli d'Israele e per lo straniero che soggiornerà da loro:</p>
<p class="C19 V11">chi avrà toccato il cadavere di una persona umana sarà impuro sette giorni.</p>
<p class="C19 V12">Quando uno si sarà purificato con quell'acqua il terzo e il settimo giorno, sarà puro; ma se non si purifica il terzo e il settimo giorno, non sarà puro.</p>
<p class="C19 V13">Chiunque tocchi un morto, cioè il corpo di una persona umana che sia morta, e non si purifica, contamina la dimora del SIGNORE; e quel tale sarà tolto via da Israele. Siccome l'acqua di purificazione non è stata spruzzata su di lui, egli è impuro; ha ancora addosso la sua impurità.</p>
<p class="C19 V14">Questa è la legge: quando un uomo sarà morto in una tenda, chiunque entrerà nella tenda e chiunque sarà nella tenda sarà impuro per sette giorni.</p>
<p class="C19 V15">Ogni vaso scoperto sul quale non sia un coperchio ben fermo, sarà impuro.</p>
<p class="C19 V16">Chiunque, nei campi, avrà toccato un uomo ucciso da un'arma o morto per cause naturali, o delle ossa umane, o un sepolcro, sarà impuro per sette giorni.</p>
<p class="C19 V17">Per colui che sarà divenuto impuro si prenderà della cenere della vittima arsa per il peccato, e vi si verserà su dell'acqua di fonte, in un vaso;</p>
<p class="C19 V18">poi un uomo puro prenderà dell'issopo, lo intingerà nell'acqua e spruzzerà la tenda, tutti gli utensili, tutte le persone presenti e colui che ha toccato l'osso o l'ucciso o il morto o il sepolcro.</p>
<p class="C19 V19">L'uomo puro spruzzerà l'impuro il terzo giorno e il settimo giorno, e lo purificherà il settimo giorno; poi l'impuro si laverà le vesti, laverà sé stesso nell'acqua e sarà puro la sera.</p>
<p class="C19 V20">Ma colui che, divenuto impuro, non si purificherà, sarà tolto via dal mezzo dell'assemblea, perché ha contaminato il santuario del SIGNORE; l'acqua della purificazione non è stata spruzzata su di lui; è impuro.</p>
<p class="C19 V21">Sarà per loro una legge perenne: colui che avrà spruzzato l'acqua di purificazione si laverà le vesti; e chi avrà toccato l'acqua di purificazione sarà impuro fino alla sera.</p>
<p class="C19 V22">E tutto quello che l'impuro avrà toccato sarà impuro; e la persona che avrà toccato lui sarà impura fino alla sera».</p>
<p class="C20 V1">Or tutta la comunità dei figli d'Israele arrivò al deserto di Sin il primo mese, e il popolo si fermò a Cades. Là morì e fu sepolta Maria.</p>
<p class="C20 V2">Non c'era acqua per la comunità; perciò ci fu un assembramento contro Mosè e contro Aaronne.</p>
<p class="C20 V3">Il popolo si mise a contestare Mosè, e disse: «Fossimo pur morti quando morirono i nostri fratelli davanti al SIGNORE!</p>
<p class="C20 V4">Perché avete condotto l'assemblea del SIGNORE in questo deserto per morire qui noi e il nostro bestiame?</p>
<p class="C20 V5">Perché ci avete fatti salire dall'Egitto per condurci in questo luogo detestabile? Non è un luogo dove si possa seminare; non ci sono fichi, né vigne, né melograni e non c'è acqua da bere».</p>
<p class="C20 V6">Allora Mosè e Aaronne si allontanarono dall'assemblea per recarsi all'ingresso della tenda di convegno; si prostrarono con la faccia a terra, e la gloria del SIGNORE apparve loro.</p>
<p class="C20 V7">Il SIGNORE disse a Mosè:</p>
<p class="C20 V8">«Prendi il bastone; tu e tuo fratello Aaronne convocate la comunità e parlate a quella roccia, in loro presenza, ed essa darà la sua acqua; tu farai sgorgare per loro acqua dalla roccia e darai da bere alla comunità e al suo bestiame».</p>
<p class="C20 V9">Mosè dunque prese il bastone che era davanti al SIGNORE, come il SIGNORE gli aveva comandato.</p>
<p class="C20 V10">Mosè e Aaronne convocarono l'assemblea di fronte alla roccia, e Mosè disse loro: «Ora ascoltate, o ribelli; faremo uscire per voi acqua da questa roccia?»</p>
<p class="C20 V11">E Mosè alzò la mano, percosse la roccia con il suo bastone due volte, e ne uscì acqua in abbondanza; e la comunità e il suo bestiame bevvero.</p>
<p class="C20 V12">Poi il SIGNORE disse a Mosè e ad Aaronne: «Siccome non avete avuto fiducia in me per dar gloria al mio santo nome agli occhi dei figli d'Israele, voi non condurrete questa assemblea nel paese che io le do».</p>
<p class="C20 V13">Queste sono le acque di Meriba dove i figli d'Israele contestarono il SIGNORE, che si fece riconoscere come il Santo in mezzo a loro.</p>
<p class="C20 V14">Poi Mosè mandò da Cades degli ambasciatori al re di Edom per dirgli: «Così dice Israele tuo fratello: Tu conosci tutte le tribolazioni che abbiamo avute:</p>
<p class="C20 V15">come i nostri padri scesero in Egitto e noi in Egitto abitammo per lungo tempo e gli Egiziani maltrattarono noi e i nostri padri.</p>
<p class="C20 V16">Noi gridammo al SIGNORE ed egli udì la nostra voce e mandò un angelo e ci fece uscire dall'Egitto; ed eccoci ora a Cades, città situata all'estremo limite del tuo territorio.</p>
<p class="C20 V17">Ti prego, lasciaci passare per il tuo paese, noi non passeremo né per campi né per vigneti, e non berremo l'acqua dei pozzi; seguiremo la strada principale senza deviare né a destra né a sinistra finché abbiamo oltrepassato i tuoi confini».</p>
<p class="C20 V18">Ma Edom gli rispose: «Tu non passerai sul mio territorio; altrimenti, marcerò contro di te con la spada».</p>
<p class="C20 V19">I figli d'Israele dissero: «Noi saliremo per la strada maestra; e se noi e il nostro bestiame berremo dell'acqua tua, te la pagheremo; lasciaci semplicemente transitare a piedi».</p>
<p class="C20 V20">Ma quello rispose: «Non passerai!» E Edom mosse contro Israele con molta gente e con mano potente.</p>
<p class="C20 V21">Così Edom rifiutò a Israele il transito sul suo territorio; perciò Israele si allontanò da lui.</p>
<p class="C20 V22">Tutta la comunità dei figli d'Israele partì da Cades e arrivò al monte Or.</p>
<p class="C20 V23">Il SIGNORE parlò a Mosè e ad Aaronne, al monte Or, ai confini del paese di Edom, e disse:</p>
<p class="C20 V24">«Aaronne sta per ricongiungersi ai suoi padri, e non entrerà nel paese che ho dato ai figli d'Israele, perché siete stati ribelli al mio comandamento alle acque di Meriba.</p>
<p class="C20 V25">Prendi Aaronne ed Eleazar suo figlio e falli salire sul monte Or.</p>
<p class="C20 V26">Spoglia Aaronne dei suoi paramenti e rivestine Eleazar suo figlio; qui Aaronne morrà e si ricongiungerà ai suoi padri».</p>
<p class="C20 V27">Mosè fece come il SIGNORE aveva ordinato; ed essi salirono sul monte Or, sotto gli occhi di tutta la comunità.</p>
<p class="C20 V28">Mosè spogliò Aaronne dei suoi paramenti e ne rivestì il figlio Eleazar; là morì Aaronne, sulla cima del monte. Poi Mosè ed Eleazar scesero dal monte.</p>
<p class="C20 V29">Quando tutta la comunità vide che Aaronne era morto, tutta la casa d'Israele lo pianse per trenta giorni.</p>
<p class="C21 V1">Il re cananeo di Arad, che abitava nella regione meridionale, avendo udito che Israele veniva per la via di Atarim, combatté contro Israele e fece alcuni prigionieri.</p>
<p class="C21 V2">Allora Israele fece un voto al SIGNORE e disse: «Se tu dai nelle mie mani questo popolo, le loro città saranno da me votate allo sterminio».</p>
<p class="C21 V3">Il SIGNORE ascoltò la voce d'Israele e gli diede nelle mani i Cananei; Israele votò allo sterminio i Cananei e le loro città e a quel luogo fu messo il nome di Corma.</p>
<p class="C21 V4">Poi gli Israeliti partirono dal monte Or, andarono verso il mar Rosso per fare il giro del paese di Edom; durante il viaggio il popolo si perse d'animo.</p>
<p class="C21 V5">Il popolo parlò contro Dio e contro Mosè, e disse: «Perché ci avete fatti salire fuori d'Egitto per farci morire in questo deserto? Poiché qui non c'è né pane né acqua, e siamo nauseati di questo cibo tanto leggero».</p>
<p class="C21 V6">Allora il SIGNORE mandò tra il popolo dei serpenti velenosi i quali mordevano la gente, e gran numero d'Israeliti morirono.</p>
<p class="C21 V7">Il popolo venne da Mosè e disse: «Abbiamo peccato, perché abbiamo parlato contro il SIGNORE e contro di te; prega il SIGNORE che allontani da noi questi serpenti». E Mosè pregò per il popolo.</p>
<p class="C21 V8">Il SIGNORE disse a Mosè: «Fòrgiati un serpente velenoso e mettilo sopra un'asta: chiunque sarà morso, se lo guarderà, resterà in vita».</p>
<p class="C21 V9">Mosè allora fece un serpente di rame e lo mise sopra un'asta; e avveniva che, quando un serpente mordeva qualcuno, se questi guardava il serpente di rame, restava in vita.</p>
<p class="C21 V10">Poi i figli d'Israele partirono e si accamparono a Obot;</p>
<p class="C21 V11">e, dopo essere partiti da Obot, si accamparono a Iie-Abarim nel deserto che è di fronte a Moab dal lato dove sorge il sole.</p>
<p class="C21 V12">Di là partirono e si accamparono nella valle di Zered.</p>
<p class="C21 V13">Poi partirono di là e si accamparono dall'altro lato dell'Arnon, che scorre nel deserto, e nasce sul territorio degli Amorei; poiché l'Arnon è il confine di Moab, tra Moab e gli Amorei.</p>
<p class="C21 V14">Per questo è detto nel libro delle guerre del SIGNORE: «...Vaeb in Sufa e gli affluenti dell'Arnon</p>
<p class="C21 V15">e i letti dei torrenti che scendono verso le dimore di Ar e si appoggiano alla frontiera di Moab».</p>
<p class="C21 V16">Di là andarono a Beer, che è il pozzo a proposito del quale il SIGNORE disse a Mosè: «Raduna il popolo e io gli darò l'acqua».</p>
<p class="C21 V17">Fu in quell'occasione che Israele cantò questo cantico: «Scaturisci, o pozzo! Salutatelo con canti!</p>
<p class="C21 V18">Pozzo che i capi hanno scavato, che i nobili del popolo hanno aperto con lo scettro, con i loro bastoni!»</p>
<p class="C21 V19">Poi dal deserto andarono a Mattana; da Mattana a Naaliel; da Naaliel a Bamot,</p>
<p class="C21 V20">e da Bamot nella valle che è nella campagna di Moab, verso l'altura del Pisga che domina il deserto.</p>
<p class="C21 V21">Israele mandò ambasciatori a Sicon, re degli Amorei, per dirgli:</p>
<p class="C21 V22">«Lasciami passare per il tuo paese; noi non ci svieremo per i campi né per le vigne, non berremo l'acqua dei pozzi; seguiremo la strada pubblica finché abbiamo oltrepassato i tuoi confini».</p>
<p class="C21 V23">Ma Sicon non permise a Israele di passare per il suo territorio; anzi radunò tutta la sua gente e uscì fuori contro Israele nel deserto; giunse a Iaas e affrontò Israele.</p>
<p class="C21 V24">Israele lo sconfisse passandolo a fil di spada, e conquistò il suo paese dall'Arnon fino all'Iabboc, fino ai confini degli Ammoniti, poiché la frontiera degli Ammoniti era forte.</p>
<p class="C21 V25">Israele prese tutte queste città e abitò in tutte le città degli Amorei: a Chesbon e in tutte le città del suo territorio;</p>
<p class="C21 V26">poiché Chesbon era la città di Sicon, re degli Amorei, il quale aveva mosso guerra al precedente re di Moab, e gli aveva tolto tutto il suo paese fino all'Arnon.</p>
<p class="C21 V27">Per questo dicono i poeti: «Venite a Chesbon! La città di Sicon sia ricostruita e fortificata!</p>
<p class="C21 V28">Poiché un fuoco è uscito da Chesbon, una fiamma dalla città di Sicon; essa ha divorato Ar di Moab,</p>
<p class="C21 V29">i dominatori delle alture dell'Arnon. Guai a te, Moab! Sei perduto, o popolo di Chemos! Chemos ha fatto dei suoi figli tanti fuggiaschi e ha dato le sue figlie come schiave a Sicon, re degli Amorei.</p>
<p class="C21 V30">Noi abbiamo scagliato su di loro le nostre frecce; Chesbon è distrutta fino a Dibon. Abbiamo tutto devastato fino a Nofa, il fuoco è giunto fino a Medeba».</p>
<p class="C21 V31">Così Israele si stabilì nel paese degli Amorei.</p>
<p class="C21 V32">Poi Mosè mandò a esplorare Iaezer, e gl'Israeliti presero le città del suo territorio e ne scacciarono gli Amorei che vi si trovavano.</p>
<p class="C21 V33">Mutata direzione, risalirono il paese in direzione di Basan; e Og, re di Basan, uscì contro di loro con tutta la sua gente per dar loro battaglia a Edrei.</p>
<p class="C21 V34">Ma il SIGNORE disse a Mosè: «Non lo temere, poiché io lo do nelle tue mani: lui, tutta la gente e il suo paese; trattalo come hai trattato Sicon, re degli Amorei che abitava a Chesbon».</p>
<p class="C21 V35">E gli Israeliti sconfissero lui, con i suoi figli e con tutto il suo popolo, finché non ne rimase in vita neppure uno; e si impadronirono del suo paese.</p>
<p class="C22 V1">Poi i figli d'Israele partirono e si accamparono nelle pianure di Moab, oltre il Giordano di Gerico.</p>
<p class="C22 V2">Balac, figlio di Sippor, vide tutto quello che Israele aveva fatto agli Amorei,</p>
<p class="C22 V3">e Moab ebbe grande paura di questo popolo, che era così numeroso; Moab fu preso dall'angoscia a causa dei figli d'Israele.</p>
<p class="C22 V4">Perciò Moab disse agli anziani di Madian: «Ora questa moltitudine divorerà tutto ciò che è intorno a noi, come il bue divora l'erba dei campi». In quel tempo Balac, figlio di Sippor era re di Moab.</p>
<p class="C22 V5">Egli mandò ambasciatori da Balaam, figlio di Beor, a Petor, che sta sul fiume, suo paese d'origine, per chiamarlo e dirgli: «Ecco, un popolo è uscito dall'Egitto; esso ricopre la faccia della terra e si è stabilito di fronte a me;</p>
<p class="C22 V6">vieni dunque, te ne prego, e maledicimi questo popolo, poiché è troppo potente per me; forse così riusciremo a sconfiggerlo e potrò cacciarlo via dal paese; poiché so che chi tu benedici è benedetto, e chi tu maledici è maledetto».</p>
<p class="C22 V7">Gli anziani di Moab e gli anziani di Madian partirono portando in mano la ricompensa per l'indovino; arrivati da Balaam, gli riferirono le parole di Balac.</p>
<p class="C22 V8">Balaam disse loro: «Alloggiate qui stanotte; e vi darò la risposta secondo quello che mi dirà il SIGNORE». E i prìncipi di Moab stettero da Balaam.</p>
<p class="C22 V9">Dio si avvicinò a Balaam e gli disse: «Chi sono questi uomini che stanno da te?»</p>
<p class="C22 V10">Balaam rispose a Dio: «Balac, figlio di Sippor, re di Moab, mi ha mandato a dire:</p>
<p class="C22 V11">"Ecco, il popolo che è uscito dall'Egitto ricopre la faccia della terra; ora vieni a maledirmelo; forse riuscirò così a combatterlo e potrò cacciarlo via"».</p>
<p class="C22 V12">Dio disse a Balaam: «Tu non andrai con loro; non maledirai quel popolo perché è benedetto».</p>
<p class="C22 V13">Balaam si alzò, la mattina, e disse ai prìncipi di Balac: «Andatevene al vostro paese, perché il SIGNORE non mi ha dato il permesso di andare con voi».</p>
<p class="C22 V14">I prìncipi di Moab si alzarono, tornarono da Balac e dissero: «Balaam ha rifiutato di venire con noi».</p>
<p class="C22 V15">Allora Balac mandò di nuovo dei prìncipi, in maggior numero e più importanti di quelli di prima.</p>
<p class="C22 V16">Questi arrivarono da Balaam e gli dissero: «Così dice Balac, figlio di Sippor: "Che nulla t'impedisca di venire da me,</p>
<p class="C22 V17"> poiché io ti colmerò di onori e farò tutto ciò che mi dirai; vieni dunque, te ne prego, e maledici questo popolo"».</p>
<p class="C22 V18">Ma Balaam rispose e disse ai servi di Balac: «Anche se Balac mi desse la sua casa piena d'argento e d'oro, non potrei trasgredire l'ordine del SIGNORE, del mio Dio, per fare cosa piccola o grande che sia.</p>
<p class="C22 V19">Nondimeno, trattenetevi qui, anche voi, stanotte, affinché io sappia ciò che il SIGNORE mi dirà ancora».</p>
<p class="C22 V20">Durante la notte Dio venne da Balaam e gli disse: «Se quegli uomini sono venuti a chiamarti, àlzati e va' con loro; soltanto, farai ciò che io ti dirò».</p>
<p class="C22 V21">Balaam quindi si alzò la mattina, sellò la sua asina e andò con i prìncipi di Moab.</p>
<p class="C22 V22">Ma l'ira di Dio si accese perché egli era andato; e l'angelo del SIGNORE si mise sulla strada per ostacolarlo. Balaam cavalcava la sua asina e aveva con sé due servi.</p>
<p class="C22 V23">L'asina vide l'angelo del SIGNORE che stava sulla strada con la spada sguainata in mano, svoltò e prese la via dei campi. Balaam percosse l'asina per rimetterla sulla strada.</p>
<p class="C22 V24">Allora l'angelo del SIGNORE si fermò in un sentiero incavato che passava tra le vigne e aveva un muro di qua e un muro di là.</p>
<p class="C22 V25">L'asina vide l'angelo del SIGNORE; si strinse al muro e schiacciò il piede di Balaam contro il muro; e Balaam la percosse di nuovo.</p>
<p class="C22 V26">L'angelo del SIGNORE passò di nuovo oltre, e si fermò in un luogo stretto dove non c'era modo di voltarsi né a destra né a sinistra.</p>
<p class="C22 V27">L'asina vide l'angelo del SIGNORE e si sdraiò sotto Balaam; l'ira di Balaam si accese ed egli percosse l'asina con un bastone.</p>
<p class="C22 V28">Allora il SIGNORE aprì la bocca dell'asina, che disse a Balaam: «Che cosa ti ho fatto perché tu mi percuota già per la terza volta?»</p>
<p class="C22 V29">Balaam rispose all'asina: «Perché ti sei fatta beffe di me. Ah, se avessi una spada in mano, ti ammazzerei all'istante!»</p>
<p class="C22 V30">L'asina disse a Balaam: «Non sono forse la tua asina che hai sempre cavalcato fino ad oggi? Sono forse solita farti così?» Ed egli rispose: «No».</p>
<p class="C22 V31">Allora il SIGNORE aprì gli occhi a Balaam ed egli vide l'angelo del SIGNORE che stava sulla strada, con la sua spada sguainata. Balaam s'inchinò e si prostrò con la faccia a terra.</p>
<p class="C22 V32">L'angelo del SIGNORE gli disse: «Perché hai percosso già tre volte la tua asina? Ecco, io sono uscito per fermarti, perché la via che percorri è contraria al mio volere.</p>
<p class="C22 V33">L'asina mi ha visto e per tre volte ha deviato davanti a me. Se non avesse deviato davanti a me, io ti avrei ucciso all'istante, ma lei l'avrei lasciata in vita!»</p>
<p class="C22 V34">Allora Balaam disse all'angelo del SIGNORE: «Io ho peccato perché non sapevo che tu ti fossi messo contro di me sulla strada; e ora, se questo ti dispiace, io me ne ritornerò».</p>
<p class="C22 V35">L'angelo del SIGNORE disse a Balaam: «Va' pure con quegli uomini; ma dirai soltanto quello che io ti dirò». E Balaam andò con i prìncipi di Balac.</p>
<p class="C22 V36">Quando Balac udì che Balaam arrivava, gli andò incontro fino alla città di Moab che è sul confine segnato dall'Arnon, nel punto più lontano.</p>
<p class="C22 V37">Balac disse a Balaam: «Non ti ho forse fatto chiamare con insistenza? Perché non sei venuto da me? Non sono proprio in grado di farti onore?»</p>
<p class="C22 V38">Balaam rispose a Balac: «Ecco, sono venuto da te; ma potrei forse dire qualsiasi cosa? La parola che Dio mi metterà in bocca, quella dirò».</p>
<p class="C22 V39">Balaam andò con Balac e giunsero a Chiriat-Usot.</p>
<p class="C22 V40">Balac sacrificò buoi e pecore e mandò parte della carne a Balaam e ai prìncipi che erano con lui.</p>
<p class="C22 V41">La mattina Balac prese Balaam e lo fece salire a Bamot-Baal, da dove Balaam vide l'estremità del campo d'Israele.</p>
<p class="C23 V1">Balaam disse a Balac: «Costruiscimi qui sette altari e preparami qui sette tori e sette montoni».</p>
<p class="C23 V2">Balac fece come Balaam aveva detto, e Balac e Balaam offrirono un toro e un montone su ciascun altare.</p>
<p class="C23 V3">E Balaam disse a Balac: «Sta' vicino al tuo olocausto e io mi allontanerò; forse il SIGNORE mi verrà incontro; e io riferirò quello che mi avrà fatto vedere»; e andò sopra una nuda altura.</p>
<p class="C23 V4">Dio venne incontro a Balaam, e Balaam gli disse: «Io ho preparato i sette altari e ho offerto un toro e un montone su ciascun altare».</p>
<p class="C23 V5">Allora il SIGNORE mise delle parole in bocca a Balaam e gli disse: «Torna da Balac e parla così».</p>
<p class="C23 V6">Balaam tornò da Balac, ed ecco che questi stava vicino al suo olocausto con tutti i prìncipi di Moab.</p>
<p class="C23 V7">Allora Balaam pronunziò il suo oracolo: «Balac mi ha fatto venire da Aram, il re di Moab mi ha chiamato dalle montagne d'Oriente. Vieni, disse, maledici Giacobbe per me! Vieni, impreca contro Israele!</p>
<p class="C23 V8">Come farò a maledirlo se Dio non l'ha maledetto? Come farò a imprecare se il SIGNORE non ha imprecato?</p>
<p class="C23 V9">Io lo guardo dalla sommità delle rupi e lo contemplo dall'alto dei colli; ecco, è un popolo che dimora solo e non è contato nel numero delle nazioni.</p>
<p class="C23 V10">Chi può contare la polvere di Giacobbe o calcolare il quarto d'Israele? Possa io morire della morte dei giusti e possa la mia fine essere simile alla loro!»</p>
<p class="C23 V11">Allora Balac disse a Balaam: «Che mi hai fatto? Ti ho preso per maledire i miei nemici ed ecco, non hai fatto che benedirli».</p>
<p class="C23 V12">L'altro gli rispose e disse: «Non devo forse stare attento a dire soltanto ciò che il SIGNORE mi mette in bocca?»</p>
<p class="C23 V13">E Balac gli disse: «Ti prego, vieni con me in un altro luogo, da dove tu lo potrai vedere; tu di qui non ne puoi vedere che una parte; non lo puoi vedere tutto quanto; di là me lo maledirai».</p>
<p class="C23 V14">E lo condusse al campo di Sofim, sulla cima del Pisga; costruì sette altari e offrì un toro e un montone su ciascun altare.</p>
<p class="C23 V15">E Balaam disse a Balac: «Stattene qui vicino al tuo olocausto, e io andrò a incontrare il SIGNORE».</p>
<p class="C23 V16">E il SIGNORE venne incontro a Balaam, gli mise delle parole in bocca e gli disse: «Torna da Balac e parla così».</p>
<p class="C23 V17">Balaam tornò da Balac, ed ecco che questi stava presso il suo olocausto, con i prìncipi di Moab. E Balac gli disse: «Che ha detto il SIGNORE?»</p>
<p class="C23 V18">Allora Balaam pronunziò il suo oracolo e disse: «Àlzati Balac, e ascolta! Porgimi orecchio, figlio di Sippor!</p>
<p class="C23 V19">Dio non è un uomo, da dover mentire, né un figlio d'uomo, da doversi pentire. Quando ha detto una cosa non la farà? O quando ha parlato non manterrà la parola?</p>
<p class="C23 V20">Ecco, ho ricevuto l'ordine di benedire; egli ha benedetto; io non posso contraddire.</p>
<p class="C23 V21">Egli non scorge iniquità in Giacobbe, non vede perversità in Israele. Il SIGNORE, il suo Dio, è con lui e Israele lo acclama come suo re.</p>
<p class="C23 V22">Dio lo ha fatto uscire dall'Egitto, e gli dà il vigore del bufalo.</p>
<p class="C23 V23">In Giacobbe non c'è magia, in Israele non c'è divinazione; a suo tempo viene detto a Giacobbe e a Israele qual è l'opera che Dio compie.</p>
<p class="C23 V24">Ecco un popolo che si leva come una leonessa e si alza come un leone; egli non si sdraia prima di aver divorato la preda e bevuto il sangue delle sue vittime».</p>
<p class="C23 V25">Allora Balac disse a Balaam: «Non lo maledire, ma almeno non benedire».</p>
<p class="C23 V26">Ma Balaam rispose e disse a Balac: «Non ti ho forse detto: Io farò tutto quello che il SIGNORE dirà?»</p>
<p class="C23 V27">Balac disse a Balaam: «Ti prego, vieni, io ti condurrò in un altro luogo; forse piacerà a Dio che tu me lo maledica di là».</p>
<p class="C23 V28">Balac dunque condusse Balaam in cima al Peor, che domina il deserto.</p>
<p class="C23 V29">E Balaam disse a Balac: «Costruiscimi qui sette altari e preparami qui sette tori e sette montoni».</p>
<p class="C23 V30">Balac fece come Balaam aveva detto, e offrì un toro e un montone su ciascun altare.</p>
<p class="C24 V1">Balaam, vedendo che piaceva al SIGNORE benedire Israele, non ricorse come le altre volte alla magia, ma voltò la faccia verso il deserto.</p>
<p class="C24 V2">E, alzati gli occhi, Balaam vide Israele accampato tribù per tribù; e lo spirito di Dio fu sopra di lui.</p>
<p class="C24 V3">E Balaam pronunziò il suo oracolo e disse: «Così dice Balaam, figlio di Beor, così dice l'uomo che ha l'occhio aperto,</p>
<p class="C24 V4">così dice colui che ode le parole di Dio, colui che contempla la visione dell'Onnipotente, colui che si prostra e a cui si aprono gli occhi:</p>
<p class="C24 V5">Come sono belle le tue tende, o Giacobbe, le tue dimore, o Israele!</p>
<p class="C24 V6">Esse si estendono come valli, come giardini in riva a un fiume, come aloè piantati dal SIGNORE, come cedri vicini alle acque.</p>
<p class="C24 V7">L'acqua trabocca dalle sue secchie, la sua semenza è ben irrigata, il suo re sarà più in alto di Agag e il suo regno sarà esaltato.</p>
<p class="C24 V8">Dio, che lo ha fatto uscire dall'Egitto, gli dà il vigore del bufalo. Egli divorerà i popoli che gli sono avversari, frantumerà loro le ossa, li trafiggerà con le sue frecce.</p>
<p class="C24 V9">Egli si china, si accovaccia come un leone, come una leonessa: chi lo farà alzare? Benedetto chiunque ti benedice, maledetto chiunque ti maledice!»</p>
<p class="C24 V10">Allora l'ira di Balac si accese contro Balaam; e Balac, agitando le mani, disse a Balaam: «Io ti ho chiamato per maledire i miei nemici, ed ecco che li hai benedetti già per la terza volta.</p>
<p class="C24 V11">Ora fuggi a casa tua! Io avevo detto che ti avrei colmato di onori. Ma ecco, il SIGNORE ti ha impedito di averli».</p>
<p class="C24 V12">E Balaam rispose a Balac: «E non dissi io, fin da principio, agli ambasciatori che mi mandasti:</p>
<p class="C24 V13">"Anche se Balac mi desse la sua casa piena d'argento e d'oro, non potrei trasgredire l'ordine del SIGNORE per fare di mia iniziativa alcun che di bene o di male; ciò che il SIGNORE dirà, quello dirò"?</p>
<p class="C24 V14">E ora, ecco, io me ne vado al mio popolo; vieni, io ti annunzierò ciò che questo popolo farà al tuo popolo nei giorni a venire».</p>
<p class="C24 V15">Allora Balaam pronunziò il suo oracolo e disse: «Così dice Balaam, figlio di Beor; così dice l'uomo che ha l'occhio aperto,</p>
<p class="C24 V16">così dice colui che ode le parole di Dio, che conosce la scienza dell'Altissimo, che contempla la visione dell'Onnipotente, colui che si prostra e a cui si aprono gli occhi:</p>
<p class="C24 V17">Lo vedo, ma non ora; lo contemplo, ma non vicino: un astro sorge da Giacobbe, e uno scettro si eleva da Israele; colpirà Moab da un capo all'altro e abbatterà tutta quella razza turbolenta.</p>
<p class="C24 V18">S'impadronirà di Edom, s'impadronirà di Seir, suo nemico; Israele farà prodezze.</p>
<p class="C24 V19">Da Giacobbe verrà un dominatore che sterminerà i superstiti delle città».</p>
<p class="C24 V20">Poi Balaam vide Amalec e pronunziò il suo oracolo, e disse: «Amalec è la prima delle nazioni, ma il suo avvenire va in rovina».</p>
<p class="C24 V21">Poi vide i Chenei e pronunziò il suo oracolo, e disse: «La tua abitazione è solida e il tuo nido è posto nella roccia;</p>
<p class="C24 V22">nondimeno, il Cheneo dovrà essere devastato, finché l'Assiro ti conduca in prigionia».</p>
<p class="C24 V23">Poi pronunziò di nuovo il suo oracolo, e disse: «Ahimé! Chi resisterà quando Dio lo avrà stabilito?</p>
<p class="C24 V24">Ma delle navi verranno dalle parti di Chittim e umilieranno Assur, umilieranno Eber, ed egli pure finirà per essere distrutto».</p>
<p class="C24 V25">Poi Balaam si alzò, partì e se ne tornò a casa sua; e Balac pure se ne andò per la sua strada.</p>
<p class="C25 V1">Or Israele era stanziato a Sittim e il popolo cominciò ad avere rapporti con le figlie di Moab.</p>
<p class="C25 V2">Esse invitarono il popolo ai sacrifici offerti ai loro dèi; e il popolo mangiò e si prostrò davanti ai loro dèi.</p>
<p class="C25 V3">Israele si unì a Baal-Peor e l'ira del SIGNORE si accese contro Israele.</p>
<p class="C25 V4">Il SIGNORE disse a Mosè: «Prendi tutti i capi del popolo e falli impiccare davanti al SIGNORE, alla luce del sole, affinché l'ardente ira del SIGNORE sia allontanata da Israele».</p>
<p class="C25 V5">Mosè disse ai giudici d'Israele: «Ciascuno di voi uccida quelli dei suoi uomini che si sono uniti a Baal-Peor».</p>
<p class="C25 V6">Ecco che uno dei figli d'Israele venne e condusse ai suoi fratelli una donna madianita, sotto gli occhi di Mosè e di tutta la comunità dei figli d'Israele, mentre essi stavano piangendo all'ingresso della tenda di convegno.</p>
<p class="C25 V7">E Fineas, figlio di Eleazar, figlio del sacerdote Aaronne, lo vide, si alzò in mezzo alla comunità e afferrò una lancia;</p>
<p class="C25 V8">poi andò dietro a quell'Israelita nella sua tenda e li trafisse tutti e due, l'uomo d'Israele e la donna, nel basso ventre. E il flagello cessò tra i figli d'Israele.</p>
<p class="C25 V9">Di quel flagello morirono ventiquattromila persone.</p>
<p class="C25 V10">Il SIGNORE parlò a Mosè e disse:</p>
<p class="C25 V11">«Fineas, figlio di Eleazar, figlio del sacerdote Aaronne, ha allontanato la mia ira dai figli d'Israele, perché egli è stato animato del mio zelo in mezzo a loro; e io, nella mia indignazione, non ho sterminato i figli d'Israele.</p>
<p class="C25 V12">Perciò digli che io stabilisco con lui un patto di pace,</p>
<p class="C25 V13">che sarà per lui e per la sua discendenza dopo di lui: l'alleanza di un sacerdozio perenne, perché egli ha avuto zelo per il suo Dio, e ha fatto l'espiazione per i figli d'Israele».</p>
<p class="C25 V14">Ora l'uomo d'Israele che fu ucciso con la donna madianita, si chiamava Zimri, figlio di Salu, capo di una casa patriarcale dei Simeoniti.</p>
<p class="C25 V15">E la donna che fu uccisa, la Madianita, si chiamava Cozbi, figlia di Sur, capo della gente di una casa patriarcale in Madian.</p>
<p class="C25 V16">Poi il SIGNORE disse a Mosè:</p>
<p class="C25 V17">«Trattate i Madianiti come nemici e uccideteli,</p>
<p class="C25 V18">poiché essi vi hanno trattati da nemici con gli inganni mediante i quali vi hanno sedotti nell'affare di Peor e in quello di Cozbi, figlia di un principe di Madian, loro sorella, che fu uccisa il giorno del flagello causato dall'affare di Peor».</p>
<p class="C26 V1">Or avvenne che, dopo quel flagello, il SIGNORE disse a Mosè e a Eleazar, figlio del sacerdote Aaronne:</p>
<p class="C26 V2">«Fate il censimento di tutta la comunità dei figli d'Israele, dall'età di vent'anni in su, secondo le loro famiglie, di tutti quelli che in Israele possono andare alla guerra».</p>
<p class="C26 V3">Mosè e il sacerdote Eleazar parlarono loro nelle pianure di Moab presso il Giordano di fronte a Gerico e dissero:</p>
<p class="C26 V4">«Si faccia il censimento di quelli che uscirono dal paese d'Egitto, dall'età di vent'anni in su, come il SIGNORE ha ordinato a Mosè e ai figli d'Israele».</p>
<p class="C26 V5">Ruben, primogenito d'Israele. Figli di Ruben: Enoc, da cui discende la famiglia degli Enochiti; Pallu, da cui discende la famiglia dei Palluiti;</p>
<p class="C26 V6">Chesron, da cui discende la famiglia dei Chesroniti; Carmi, da cui discende la famiglia dei Carmiti.</p>
<p class="C26 V7">Tali sono le famiglie dei Rubeniti: e quelli dei quali si fece il censimento furono quaranta-tre-mila-sette-cento-trenta.</p>
<p class="C26 V8">Figli di Pallu: Eliab.</p>
<p class="C26 V9">Figli di Eliab: Nemuel, Datan e Abiram. Questi sono quel Datan e quell'Abiram, membri del consiglio, che si sollevarono contro Mosè e contro Aaronne con la gente di Core, quando si sollevarono contro il SIGNORE;</p>
<p class="C26 V10">e la terra aprì la sua bocca e li ingoiò insieme con Core, quando quella gente perì e il fuoco divorò duecentocinquanta uomini, che servirono di esempio.</p>
<p class="C26 V11">Ma i figli di Core non perirono.</p>
<p class="C26 V12">Figli di Simeone secondo le loro famiglie. Da Nemuel discende la famiglia dei Nemueliti; da Iamin, la famiglia degli Iaminiti; da Iachin, la famiglia degli Iachiniti; da Zerac, la famiglia degli Zerachiti;</p>
<p class="C26 V13">da Saul, la famiglia dei Sauliti.</p>
<p class="C26 V14">Tali sono le famiglie dei Simeoniti: ventiduemiladuecento.</p>
<p class="C26 V15">Figli di Gad secondo le loro famiglie. Da Sefon discende la famiglia dei Sefoniti; da Agghi, la famiglia degli Agghiti; da Suni, la famiglia dei Suniti;</p>
<p class="C26 V16">da Ozni, la famiglia degli Ozniti; da Eri, la famiglia degli Eriti;</p>
<p class="C26 V17">da Arod, la famiglia degli Aroditi; da Areli, la famiglia degli Areliti.</p>
<p class="C26 V18">Tali sono le famiglie dei figli di Gad secondo il loro censimento: quarantamilacinquecento.</p>
<p class="C26 V19">Figli di Giuda: Er e Onan; ma Er e Onan morirono nel paese di Canaan.</p>
<p class="C26 V20">Ecco i figli di Giuda secondo le loro famiglie: da Sela discende la famiglia dei Selaniti; da Perez, la famiglia dei Pereziti; da Zerac, la famiglia degli Zerachiti.</p>
<p class="C26 V21">I figli di Perez furono: Chesron da cui discende la famiglia dei Chesroniti; Camul da cui discende la famiglia dei Camuliti.</p>
<p class="C26 V22">Tali sono le famiglie di Giuda secondo il loro censimento: settantaseimilacinquecento.</p>
<p class="C26 V23">Figli d'Issacar secondo le loro famiglie: da Tola discende la famiglia dei Tolaiti; da Puva, la famiglia dei Puviti;</p>
<p class="C26 V24">da Iasub, la famiglia degli Iasubiti; da Simron, la famiglia dei Simroniti.</p>
<p class="C26 V25">Tali sono le famiglie d'Issacar secondo il loro censimento: sessantaquattromilatrecento.</p>
<p class="C26 V26">Figli di Zabulon secondo le loro famiglie: da Sered discende la famiglia dei Sarditi; da Elon, la famiglia degli Eloniti; da Ialeel, la famiglia degli Ialeeiti.</p>
<p class="C26 V27">Tali sono le famiglie degli Zabuloniti secondo il loro censimento: sessantamilacinquecento.</p>
<p class="C26 V28">Figli di Giuseppe secondo le loro famiglie: Manasse ed Efraim.</p>
<p class="C26 V29">Figli di Manasse: da Machir discende la famiglia dei Machiriti. Machir generò Galaad. Da Galaad discende la famiglia dei Galaaditi.</p>
<p class="C26 V30">Questi sono i figli di Galaad: Iezer, da cui discende la famiglia degli Iezeriti; Chelec, da cui discende la famiglia dei Chelechiti;</p>
<p class="C26 V31">Asriel, da cui discende la famiglia degli Asrieliti; Sichem, da cui discende la famiglia dei Sichemiti;</p>
<p class="C26 V32">Semida, da cui discende la famiglia dei Semidaiti; Chefer, da cui discende la famiglia dei Cheferiti.</p>
<p class="C26 V33">Selofead, figlio di Chefer, non ebbe maschi ma soltanto delle figlie; e i nomi delle figlie di Selofead, erano: Mala, Noa, Cogla, Milca e Tirsa.</p>
<p class="C26 V34">Tali sono le famiglie di Manasse; le persone censite furono cinquantaduemilasettecento.</p>
<p class="C26 V35">Ecco i figli di Efraim secondo le loro famiglie: da Sutela discende la famiglia dei Sutelaiti; da Becher, la famiglia dei Bacriti; da Taan, la famiglia dei Taaniti.</p>
<p class="C26 V36">Ed ecco i figli di Sutela: da Eran è discesa la famiglia degli Eraniti.</p>
<p class="C26 V37">Tali sono le famiglie dei figli d'Efraim secondo il loro censimento: trentaduemilacinquecento. Questi sono i figli di Giuseppe secondo le loro famiglie.</p>
<p class="C26 V38">Figli di Beniamino secondo le loro famiglie: da Bela discende la famiglia dei Belaiti; da Asbel, la famiglia degli Asbeliti; da Airam, la famiglia degli Airamiti;</p>
<p class="C26 V39">da Sufam, la famiglia dei Sufamiti;</p>
<p class="C26 V40">da Cufam, la famiglia dei Cufamiti. I figli di Bela furono: Ard e Naaman; da Ard discende la famiglia degli Arditi; da Naaman, la famiglia dei Naamiti.</p>
<p class="C26 V41">Tali sono i figli di Beniamino secondo le loro famiglie. Le persone censite furono quarantacinquemilaseicento.</p>
<p class="C26 V42">Ecco i figli di Dan secondo le loro famiglie: da Suam discende la famiglia dei Suamiti. Sono questi i figli di Dan secondo le loro famiglie.</p>
<p class="C26 V43">Totale per le famiglie dei Suamiti secondo il loro censimento: sessanta-quattro-mila-quattro-cento.</p>
<p class="C26 V44">Figli di Ascer secondo le loro famiglie: da Imna discende la famiglia degli Imniti: da Isvi, la famiglia degli Isviti; da Beria, la famiglia dei Beriiti.</p>
<p class="C26 V45">Dai figli di Beria discendono: da Eber, la famiglia degli Ebriti; da Malchiel, la famiglia dei Malchieliti.</p>
<p class="C26 V46">Il nome della figlia di Ascer era Sera.</p>
<p class="C26 V47">Tali sono le famiglie dei figli di Ascer secondo il loro censimento: cinquantatremilaquattrocento.</p>
<p class="C26 V48">Figli di Neftali secondo le loro famiglie: da Iaseel discende la famiglia degli Iaseeliti; da Guni, la famiglia dei Guniti;</p>
<p class="C26 V49">da Ieser, la famiglia degli Ieseriti; da Sillem, la famiglia dei Sillemiti.</p>
<p class="C26 V50">Tali sono i discendenti di Neftali secondo le loro famiglie. Le persone censite furono quarantacinquemilaquattrocento.</p>
<p class="C26 V51">I figli d'Israele di cui si fece il censimento erano dunque seicentunmilasettecentotrenta.</p>
<p class="C26 V52">Il SIGNORE disse a Mosè:</p>
<p class="C26 V53">«Il paese sarà diviso tra di loro, per essere loro proprietà, secondo il numero delle persone.</p>
<p class="C26 V54">A quelli che sono in maggior numero darai in possesso una porzione maggiore; a quelli che sono in minor numero darai una porzione minore; si darà a ciascuno la sua porzione secondo il censimento.</p>
<p class="C26 V55">Ma la spartizione del paese sarà fatta a sorte; essi riceveranno la rispettiva proprietà secondo i nomi delle tribù paterne.</p>
<p class="C26 V56">La spartizione delle proprietà sarà fatta a sorte fra quelli che sono in maggior numero e quelli che sono in numero minore».</p>
<p class="C26 V57">Ecco i Leviti dei quali si fece il censimento secondo le loro famiglie: da Gherson discende la famiglia dei Ghersoniti; da Cheat, la famiglia dei Cheatiti; da Merari, la famiglia dei Merariti.</p>
<p class="C26 V58">Ecco le famiglie di Levi: la famiglia dei Libniti, la famiglia degli Ebroniti, la famiglia dei Maliti, la famiglia dei Musiti, la famiglia dei Coraiti. E Cheat generò Amram.</p>
<p class="C26 V59">Il nome della moglie di Amram era Iochebed, figlia di Levi che nacque a Levi in Egitto; ed essa partorì ad Amram Aaronne, Mosè e Maria loro sorella.</p>
<p class="C26 V60">Ad Aaronne nacquero Nadab e Abiu, Eleazar e Itamar.</p>
<p class="C26 V61">Or Nadab e Abiu morirono quando presentarono al SIGNORE fuoco estraneo.</p>
<p class="C26 V62">Quelli dei quali si fece il censimento furono ventitremila: tutti maschi, dall'età di un mese in su. Non furono compresi nel censimento dei figli d'Israele, perché non fu loro data alcuna proprietà tra i figli d'Israele.</p>
<p class="C26 V63">Questi sono i figli d'Israele dei quali Mosè e il sacerdote Eleazar fecero il censimento nelle pianure di Moab presso il Giordano di fronte a Gerico.</p>
<p class="C26 V64">Fra questi non vi era alcuno di quei figli d'Israele dei quali Mosè e il sacerdote Aaronne avevano fatto il censimento nel deserto del Sinai.</p>
<p class="C26 V65">Poiché il SIGNORE aveva detto di loro: Certo moriranno nel deserto! E non ne rimase neppure uno, salvo Caleb, figlio di Gefunne, e Giosuè, figlio di Nun.</p>
<p class="C27 V1">Allora si fecero avanti le figlie di Selofead, figlio di Chefer, figlio di Galaad, figlio di Machir, figlio di Manasse, delle famiglie di Manasse, figlio di Giuseppe, che si chiamavano Mala, Noa, Cogla, Milca e Tirsa;</p>
<p class="C27 V2">esse si presentarono davanti a Mosè, davanti al sacerdote Eleazar, davanti ai capi e a tutta la comunità all'ingresso della tenda di convegno, e dissero:</p>
<p class="C27 V3">«Nostro padre morì nel deserto, e non stava in mezzo a coloro che si adunarono contro il SIGNORE, non era della gente di Core, ma morì a causa del suo peccato, e non ebbe figli maschi.</p>
<p class="C27 V4">Perché il nome di nostro padre dovrebbe scomparire dalla sua famiglia? Infatti non ha avuto figli maschi. Dacci una proprietà in mezzo ai fratelli di nostro padre».</p>
<p class="C27 V5">Mosè portò la loro causa davanti al SIGNORE.</p>
<p class="C27 V6">E il SIGNORE disse a Mosè:</p>
<p class="C27 V7">«Le figlie di Selofead dicono bene. Sì, tu darai loro in eredità una proprietà in mezzo ai fratelli del loro padre, e farai passare ad esse l'eredità del loro padre.</p>
<p class="C27 V8">Parlerai pure ai figli d'Israele, e dirai: "Quando uno morirà senza lasciar figli maschi, farete passare la sua eredità a sua figlia.</p>
<p class="C27 V9">Se non ha una figlia, darete la sua eredità ai suoi fratelli.</p>
<p class="C27 V10">Se non ha fratelli, darete la sua eredità ai fratelli di suo padre.</p>
<p class="C27 V11">E se non ci sono fratelli del padre, darete la sua eredità al parente più stretto nella sua famiglia; apparterrà a lui. Questo sarà per i figli d'Israele una norma di diritto, come il SIGNORE ha ordinato a Mosè"».</p>
<p class="C27 V12">Poi il SIGNORE disse a Mosè: «Sali su questo monte di Abarim e contempla il paese che io do ai figli d'Israele.</p>
<p class="C27 V13">Quando l'avrai visto, anche tu sarai riunito ai tuoi padri, come fu riunito Aaronne tuo fratello,</p>
<p class="C27 V14">perché vi ribellaste all'ordine che vi diedi nel deserto di Sin quando la comunità si mise a contestare, e voi non le deste testimonianza della mia santità, a proposito di quelle acque. Sono le acque della contestazione di Cades, nel deserto di Sin».</p>
<p class="C27 V15">Mosè disse al SIGNORE:</p>
<p class="C27 V16">«Il SIGNORE, il Dio che dà lo spirito a ogni creatura, costituisca su questa comunità un uomo</p>
<p class="C27 V17">che esca davanti a loro ed entri davanti a loro e li faccia uscire e li faccia entrare, affinché la comunità del SIGNORE non sia come un gregge senza pastore».</p>
<p class="C27 V18">Il SIGNORE disse a Mosè: «Prendi Giosuè, figlio di Nun, uomo in cui è lo spirito; imporrai la tua mano su di lui;</p>
<p class="C27 V19">lo farai comparire davanti al sacerdote Eleazar e davanti a tutta la comunità, gli darai i tuoi ordini in loro presenza,</p>
<p class="C27 V20">e lo farai partecipe della tua autorità, affinché tutta la comunità dei figli d'Israele gli obbedisca.</p>
<p class="C27 V21">Egli si presenterà davanti al sacerdote Eleazar, che consulterà per lui il giudizio dell'urim davanti al SIGNORE; egli e tutti i figli d'Israele con lui e tutta la comunità usciranno all'ordine di Eleazar ed entreranno all'ordine suo».</p>
<p class="C27 V22">Mosè fece come il SIGNORE gli aveva ordinato; prese Giosuè e lo fece comparire davanti al sacerdote Eleazar e davanti a tutta la comunità;</p>
<p class="C27 V23">impose su di lui le sue mani e gli diede i suoi ordini, come il SIGNORE aveva comandato per mezzo di Mosè.</p>
<p class="C28 V1">Il SIGNORE disse a Mosè:</p>
<p class="C28 V2">«Dà quest'ordine ai figli d'Israele, e di' loro: "Avrete cura d'offrirmi al tempo stabilito la mia offerta, il cibo dei miei sacrifici consumati dal fuoco, che sono per me un profumo soave".</p>
<p class="C28 V3">Dirai loro: "Questo è il sacrificio fatto con il fuoco, che offrirete al SIGNORE: degli agnelli dell'anno, senza difetti, due al giorno, come olocausto quotidiano.</p>
<p class="C28 V4">Uno degli agnelli l'offrirai la mattina e l'altro agnello l'offrirai sull'imbrunire:</p>
<p class="C28 V5">e, come oblazione, un decimo di efa di fior di farina, intrisa con un quarto di hin d'olio vergine.</p>
<p class="C28 V6">Tale è l'olocausto quotidiano offerto sul monte Sinai: sacrificio consumato dal fuoco, di profumo soave per il SIGNORE.</p>
<p class="C28 V7">La libazione sarà di un quarto di hin per ogni agnello; la libazione di vino puro al SIGNORE la farai nel luogo santo.</p>
<p class="C28 V8">L'altro agnello lo offrirai sull'imbrunire, con un'oblazione e una libazione simili a quelle della mattina: è un sacrificio consumato dal fuoco, di profumo soave per il SIGNORE.</p>
<p class="C28 V9">«"Nel giorno di sabato offrirete due agnelli dell'anno, senza difetti; e, come oblazione, due decimi di fior di farina intrisa d'olio, con la sua libazione.</p>
<p class="C28 V10">Questo è l'olocausto del sabato, per ogni sabato, oltre all'olocausto quotidiano e alla sua libazione.</p>
<p class="C28 V11">Il primo giorno di ogni mese offrirete come olocausto al SIGNORE due tori, un montone, sette agnelli dell'anno, senza difetti,</p>
<p class="C28 V12">e tre decimi di fior di farina intrisa d'olio, come oblazione per ciascun toro; due decimi di fior di farina intrisa d'olio, come oblazione per il montone,</p>
<p class="C28 V13">e un decimo di fior di farina intrisa d'olio, come oblazione per ogni agnello. È un olocausto di profumo soave, un sacrificio consumato dal fuoco per il SIGNORE.</p>
<p class="C28 V14">Le libazioni saranno di mezzo hin di vino per un toro, di un terzo di hin per un montone e di un quarto di hin per un agnello. Tale è l'olocausto del mese, per tutti i mesi dell'anno.</p>
<p class="C28 V15">E si offrirà al SIGNORE un capro come sacrificio per il peccato, oltre all'olocausto quotidiano e alla sua libazione.</p>
<p class="C28 V16"> «"Il primo mese, il quattordicesimo giorno del mese, sarà la Pasqua in onore del SIGNORE.</p>
<p class="C28 V17">Il quindicesimo giorno di quel mese sarà giorno di festa. Per sette giorni si mangerà pane azzimo.</p>
<p class="C28 V18">Il primo giorno vi sarà una santa convocazione; non farete nessun lavoro ordinario,</p>
<p class="C28 V19">ma offrirete, come sacrificio consumato dal fuoco, un olocausto al SIGNORE: due tori, un montone e sette agnelli dell'anno che siano senza difetti;</p>
<p class="C28 V20">e, come oblazione, del fior di farina intrisa d'olio; ne offrirete tre decimi per un toro e due per un montone;</p>
<p class="C28 V21">ne offrirai un decimo per ciascuno dei sette agnelli,</p>
<p class="C28 V22">e offrirai un capro come sacrificio per il peccato, per fare l'espiazione per voi.</p>
<p class="C28 V23">Offrirete questi sacrifici oltre all'olocausto della mattina, che è un olocausto quotidiano.</p>
<p class="C28 V24">Li offrirete ogni giorno, per sette giorni; è un cibo di sacrificio consumato dal fuoco, di profumo soave per il SIGNORE. Li si offrirà oltre all'olocausto quotidiano con la sua libazione.</p>
<p class="C28 V25">Il settimo giorno avrete una santa convocazione; non farete nessun lavoro ordinario.</p>
<p class="C28 V26">«"Il giorno delle primizie, quando presenterete al SIGNORE un'oblazione nuova alla vostra festa delle Settimane, avrete una santa convocazione; non farete, nessun lavoro ordinario.</p>
<p class="C28 V27">Offrirete, come olocausto di profumo soave al SIGNORE, due tori, un montone e sette agnelli dell'anno;</p>
<p class="C28 V28">e, come oblazione, del fior di farina intrisa d'olio; tre decimi pe ciascun toro, due decimi per ogni montone</p>
<p class="C28 V29">e un decimo per ciascuno dei sette agnelli;</p>
<p class="C28 V30">e offrirete un capro per fare l'espiazione per voi.</p>
<p class="C28 V31">Offrirete questi sacrifici, oltre all'olocausto quotidiano e la sua oblazione. Sceglierete degli animali senza difetti e vi aggiungerete le relative libazioni.</p>
<p class="C29 V1">«"Il settimo mese, il primo giorno del mese avrete una santa convocazione; non farete nessun lavoro ordinario; sarà per voi il giorno dell'acclamazione.</p>
<p class="C29 V2">Offrirete, come olocausto di profumo soave per il SIGNORE, un toro, un montone, sette agnelli dell'anno senza difetti</p>
<p class="C29 V3">e, come oblazione, del fior di farina intrisa d'olio: tre decimi per il toro, due decimi per il montone,</p>
<p class="C29 V4">un decimo per ciascuno dei sette agnelli,</p>
<p class="C29 V5">e un capro, come sacrificio per il peccato, per fare l'espiazione per voi,</p>
<p class="C29 V6">oltre all'olocausto del mese con la sua oblazione e all'olocausto quotidiano con la sua oblazione, e le loro libazioni, secondo le regole stabilite. Sarà un sacrificio, consumato dal fuoco, di profumo soave per il SIGNORE.</p>
<p class="C29 V7"> «"Il decimo giorno di questo settimo mese avrete una santa convocazione e vi umilierete; non farete nessun lavoro,</p>
<p class="C29 V8">e offrirete, come olocausto di profumo soave al SIGNORE, un toro, un montone, sette agnelli dell'anno, che siano senza difetti,</p>
<p class="C29 V9">e, come oblazione, del fior di farina intrisa d'olio: tre decimi per il toro, due decimi per il montone,</p>
<p class="C29 V10">un decimo per ciascuno dei sette agnelli,</p>
<p class="C29 V11">e un capro come sacrificio per il peccato, oltre al sacrificio espiatorio, l'olocausto quotidiano con la sua oblazione e la sua libazione.</p>
<p class="C29 V12"> «"Il quindicesimo giorno del settimo mese avrete una santa convocazione; non farete nessun lavoro ordinario e celebrerete una festa in onore del SIGNORE per sette giorni.</p>
<p class="C29 V13">E offrirete, come olocausto, come sacrificio consumato dal fuoco, di profumo soave per il SIGNORE, tredici tori, due montoni, quattordici agnelli dell'anno, che siano senza difetti,</p>
<p class="C29 V14">e, come oblazione, del fior di farina intrisa d'olio: tre decimi per ciascuno dei tredici tori, due decimi per ciascuno dei due montoni,</p>
<p class="C29 V15">un decimo per ciascuno dei quattordici agnelli,</p>
<p class="C29 V16">e un capro come sacrificio per il peccato, oltre all'olocausto quotidiano, con la sua oblazione e la sua libazione.</p>
<p class="C29 V17">Il secondo giorno offrirete dodici tori, due montoni, quattordici agnelli dell'anno, senza difetti,</p>
<p class="C29 V18">con le loro oblazioni e le loro libazioni per i tori, i montoni e gli agnelli secondo il loro numero, seguendo le regole stabilite,</p>
<p class="C29 V19">e un capro come sacrificio per il peccato oltre all'olocausto quotidiano, con la sua oblazione e la sua libazione.</p>
<p class="C29 V20">Il terzo giorno offrirete undici tori, due montoni, quattordici agnelli dell'anno, senza difetti,</p>
<p class="C29 V21">con le loro oblazioni e le loro libazioni per i tori, i montoni e gli agnelli, secondo il loro numero, seguendo le regole stabilite,</p>
<p class="C29 V22">e un capro come sacrificio per il peccato, oltre all'olocausto quotidiano, con la sua oblazione e la sua libazione.</p>
<p class="C29 V23">Il quarto giorno offrirete dieci tori, due montoni e quattordici agnelli dell'anno senza difetti,</p>
<p class="C29 V24">con le loro offerte e le loro libazioni per i tori, i montoni e gli agnelli, secondo il loro numero e seguendo le regole stabilite;</p>
<p class="C29 V25">e un capro come sacrificio per il peccato, oltre all'olocausto quotidiano, con la sua oblazione e la sua libazione.</p>
<p class="C29 V26">Il quinto giorno offrirete nove tori, due montoni, quattordici agnelli dell'anno, senza difetti,</p>
<p class="C29 V27">con le loro oblazioni e le loro libazioni per i tori, i montoni e gli agnelli, secondo il loro numero e seguendo le regole stabilite,</p>
<p class="C29 V28">e un capro, come sacrificio per il peccato, oltre all'olocausto quotidiano, con la sua oblazione e la sua libazione.</p>
<p class="C29 V29">Il sesto giorno offrirete otto tori, due montoni, quattordici agnelli dell'anno, senza difetti,</p>
<p class="C29 V30">con le loro oblazioni e le loro libazioni per i tori, i montoni e gli agnelli, secondo il loro numero e seguendo le regole stabilite;</p>
<p class="C29 V31">e un capro, come sacrificio per il peccato, oltre all'olocausto quotidiano, con la sua oblazione e la sua libazione.</p>
<p class="C29 V32">Il settimo giorno offrirete sette tori, due montoni, quattordici agnelli dell'anno, senza difetti,</p>
<p class="C29 V33">con le loro oblazioni e le loro libazioni per i tori, i montoni e gli agnelli, secondo il loro numero e seguendo le regole stabilite,</p>
<p class="C29 V34">e un capro, come sacrificio per il peccato, oltre all'olocausto quotidiano, con la sua oblazione e la sua libazione.</p>
<p class="C29 V35">L'ottavo giorno avrete una solenne assemblea; non farete nessun lavoro ordinario,</p>
<p class="C29 V36">e offrirete, come olocausto, come sacrificio consumato dal fuoco, di profumo soave per il SIGNORE, un toro, un montone, sette agnelli dell'anno senza difetti,</p>
<p class="C29 V37">con le loro oblazioni e le loro libazioni per il toro, il montone e gli agnelli, secondo il loro numero, seguendo le regole stabilite,</p>
<p class="C29 V38">e un capro, come sacrificio per il peccato, oltre all'olocausto quotidiano, con la sua oblazione e la sua libazione.</p>
<p class="C29 V39"> Tali sono i sacrifici che offrirete al SIGNORE nelle vostre solennità, oltre ai vostri voti e alle vostre offerte volontarie, sia che si tratti dei vostri olocausti o delle vostre oblazioni o delle vostre libazioni o dei vostri sacrifici di riconoscenza"».</p>
<p class="C29 V40">E Mosè riferì ai figli d'Israele tutto quello che il SIGNORE gli aveva ordinato.</p>
<p class="C30 V1">Mosè parlò ai capi delle tribù dei figli d'Israele e disse:</p>
<p class="C30 V2">«Questo è l'ordine dato dal SIGNORE: quando uno avrà fatto un voto al SIGNORE o avrà con giuramento assunto un solenne impegno, non verrà meno alla sua parola, ma metterà in pratica tutto quello che ha promesso.</p>
<p class="C30 V3">«Così pure quando una donna, ancora giovane e nella casa di suo padre, avrà fatto un voto al SIGNORE e avrà assunto un solenne impegno,</p>
<p class="C30 V4">se il padre, avendo conoscenza del voto di lei e dell'impegno che ha assunto, non dice nulla a questo proposito, tutti i voti di lei saranno validi e saranno validi tutti gli impegni che ha assunto.</p>
<p class="C30 V5">Ma se il padre, il giorno che ne viene a conoscenza, le fa opposizione, tutti i voti di lei e tutti gli impegni che avrà assunto non saranno validi; il SIGNORE glieli condonerà, perché il padre le ha fatto opposizione.</p>
<p class="C30 V6">Se si sposa mentre è legata da voti o impegnata da una promessa fatta alla leggera solo con le labbra,</p>
<p class="C30 V7">se il marito viene a saperlo e il giorno che ne è informato non dice nulla, i voti di lei saranno validi e saranno validi gli impegni che lei ha assunto.</p>
<p class="C30 V8">Ma se il marito, il giorno che ne viene a conoscenza, le fa opposizione, egli annullerà il voto che lei ha fatto, e la promessa che ha proferito alla leggera per la quale si è impegnata; e il SIGNORE gliela condonerà.</p>
<p class="C30 V9">Ma il voto di una vedova o di una donna ripudiata, qualunque sia l'impegno che ha assunto, rimarrà valido.</p>
<p class="C30 V10">Quando una donna, nella casa di suo marito, farà dei voti o si legherà con un giuramento</p>
<p class="C30 V11">e il marito ne avrà conoscenza, se il marito non dice nulla e non le fa opposizione, tutti i voti di lei saranno validi, e saranno validi tutti gli impegni che avrà assunto.</p>
<p class="C30 V12">Ma se il marito, il giorno che viene a saperlo, li annulla, tutto ciò che le sarà uscito dalle labbra, siano voti o impegni che ha assunto, non sarà valido; il marito lo ha annullato; e il SIGNORE glielo condonerà.</p>
<p class="C30 V13">Il marito può convalidare o annullare qualunque voto e qualunque giuramento, per il quale la moglie si è impegnata a mortificare la sua persona.</p>
<p class="C30 V14">Ma se il marito, giorno dopo giorno, non dice nulla in proposito, egli convalida così tutti i voti di lei e tutti gli impegni che la moglie ha assunto; li convalida, perché non ha detto nulla a questo proposito il giorno che ne ha avuto conoscenza.</p>
<p class="C30 V15">Ma se li annulla qualche tempo dopo averne avuto conoscenza, sarà responsabile del peccato della moglie».</p>
<p class="C30 V16">Tali sono le leggi che il SIGNORE prescrisse a Mosè, riguardo al marito e alla moglie, al padre e alla figlia, quando questa non è ancora sposata, in casa di suo padre.</p>
<p class="C31 V1">Poi il SIGNORE disse a Mosè: «Vendica il male che i Madianiti hanno fatto ai figli d'Israele;</p>
<p class="C31 V2">poi sarai riunito ai tuoi padri».</p>
<p class="C31 V3">Allora Mosè disse al popolo: «Mobilitate fra voi degli uomini per la guerra, e marcino contro Madian per eseguire la vendetta del SIGNORE su Madian.</p>
<p class="C31 V4">Manderete alla guerra mille uomini per ciascuna delle tribù d'Israele».</p>
<p class="C31 V5">Così furono forniti, dalle schiere d'Israele, mille uomini per tribù: cioè dodicimila uomini, armati per la guerra.</p>
<p class="C31 V6">Mosè mandò alla guerra quei mille uomini per tribù, e con loro Fineas figlio del sacerdote Eleazar, il quale portava gli oggetti sacri e aveva in mano le trombe squillanti.</p>
<p class="C31 V7">Essi marciarono dunque contro Madian, come il SIGNORE aveva ordinato a Mosè, e uccisero tutti i maschi.</p>
<p class="C31 V8">Uccisero pure, con tutti gli altri, i re di Madian: Evi, Rechem, Sur, Cur e Reba, cinque re di Madian. Uccisero pure con la spada Balaam, figlio di Beor.</p>
<p class="C31 V9">I figli d'Israele presero prigioniere le donne di Madian e i loro bambini, predarono tutto il loro bestiame, tutte le loro greggi, e ogni loro bene;</p>
<p class="C31 V10">appiccarono il fuoco a tutte le città che quelli abitavano e a tutti i loro accampamenti,</p>
<p class="C31 V11">e presero tutte le spoglie e tutta la preda: gente e bestiame.</p>
<p class="C31 V12">Poi condussero i prigionieri, la preda e le spoglie a Mosè, al sacerdote Eleazar e alla comunità dei figli d'Israele, accampati nelle pianure di Moab, presso il Giordano di fronte a Gerico.</p>
<p class="C31 V13">Mosè, il sacerdote Eleazar e tutti i capi della comunità uscirono per incontrarli fuori dal campo.</p>
<p class="C31 V14">Mosè si adirò contro i comandanti dell'esercito, capi di migliaia e capi di centinaia, che tornavano da quella spedizione di guerra.</p>
<p class="C31 V15">Mosè disse loro: «Avete lasciato la vita a tutte le donne?</p>
<p class="C31 V16">Ecco, sono esse che, per suggerimento di Balaam, trascinarono i figli d'Israele all'infedeltà verso il SIGNORE, nel fatto di Peor, per cui il flagello scoppiò nella comunità del SIGNORE.</p>
<p class="C31 V17">Ora dunque uccidete ogni maschio tra i bambini, e uccidete ogni donna che ha avuto rapporti sessuali con un uomo;</p>
<p class="C31 V18">ma tutte le fanciulle che non hanno avuto rapporti sessuali con uomini, lasciatele in vita per voi.</p>
<p class="C31 V19">«E voi accampatevi per sette giorni fuori del campo; chiunque ha ucciso qualcuno e chiunque ha toccato una persona uccisa si purifichi il terzo e il settimo giorno: questo, tanto per voi quanto per i vostri prigionieri.</p>
<p class="C31 V20">Purificherete anche ogni veste, ogni oggetto di pelle, ogni tessuto di pelo di capra e ogni utensile di legno».</p>
<p class="C31 V21">Il sacerdote Eleazar disse ai soldati che erano andati alla guerra: «Queste sono le disposizioni della legge che il SIGNORE ha prescritto a Mosè:</p>
<p class="C31 V22">l'oro, l'argento, il rame, il ferro, lo stagno e il piombo,</p>
<p class="C31 V23">tutte le cose che resistono al fuoco, le farete passare per il fuoco e saranno rese pure; ma saranno purificate anche con l'acqua di purificazione; e tutte le cose che non resistono al fuoco, le farete passare nell'acqua.</p>
<p class="C31 V24">Vi laverete le vesti il settimo giorno e sarete puri; poi potrete entrare nel campo».</p>
<p class="C31 V25">Il SIGNORE disse ancora a Mosè:</p>
<p class="C31 V26">«Tu, con il sacerdote Eleazar e con i capi famiglia della comunità, fa' il conto di tutta la preda che è stata fatta: della gente e del bestiame;</p>
<p class="C31 V27">e dividi la preda fra i combattenti, che sono andati in guerra, e tutta la comunità.</p>
<p class="C31 V28">Dalla parte spettante ai soldati, che sono andati in guerra, preleverai un tributo per il SIGNORE: cioè uno su cinquecento, tanto delle persone quanto dei buoi, degli asini e delle pecore.</p>
<p class="C31 V29">Lo prenderete sulla loro metà e lo darai al sacerdote Eleazar come offerta al SIGNORE.</p>
<p class="C31 V30">Dalla metà che spetta ai figli d'Israele prenderai uno su cinquanta, tanto delle persone quanto dei buoi, degli asini, delle pecore, di tutto il bestiame e lo darai ai Leviti, che hanno l'incarico del tabernacolo del SIGNORE».</p>
<p class="C31 V31">Mosè e il sacerdote Eleazar fecero come il SIGNORE aveva ordinato a Mosè.</p>
<p class="C31 V32">Or la preda, cioè quello che rimaneva del bottino fatto dagli uomini che erano stati alla guerra, consisteva in seicentosettantacinquemila pecore,</p>
<p class="C31 V33">settantaduemila buoi, sessantunmila asini</p>
<p class="C31 V34">e trentaduemila persone, ossia donne</p>
<p class="C31 V35">che non avevano avuto rapporti sessuali con uomini.</p>
<p class="C31 V36">La metà, cioè la parte di quelli che erano andati alla guerra, fu di trecento-trenta-sette-mila-cinque-cento pecore,</p>
<p class="C31 V37">delle quali seicentosettantacinque per il tributo al SIGNORE;</p>
<p class="C31 V38">trentaseimila buoi, dei quali settantadue per il tributo al SIGNORE;</p>
<p class="C31 V39">trentamilacinquecento asini, dei quali sessantuno per il tributo al SIGNORE,</p>
<p class="C31 V40">e sedicimila persone, delle quali trentadue per il tributo al SIGNORE.</p>
<p class="C31 V41">Mosè diede al sacerdote Eleazar il tributo prelevato per l'offerta al SIGNORE, come il SIGNORE gli aveva ordinato.</p>
<p class="C31 V42">La metà che spettava ai figli d'Israele, dopo che Mosè ebbe fatta la spartizione con gli uomini andati alla guerra, la metà spettante alla comunità</p>
<p class="C31 V43">fu di trecento-trenta-sette-mila-cinque-cento pecore,</p>
<p class="C31 V44">trentaseimila buoi,</p>
<p class="C31 V45">trentamilacinquecento asini e sedicimila persone.</p>
<p class="C31 V46">Da questa metà,</p>
<p class="C31 V47">che spettava ai figli d'Israele, Mosè prese uno su cinquanta, tanto degli uomini quanto degli animali, e li diede ai Leviti che hanno l'incarico del tabernacolo del SIGNORE, come il SIGNORE aveva ordinato a Mosè.</p>
<p class="C31 V48">I comandanti dei reparti dell'esercito, capi di migliaia e capi di centinaia, si avvicinarono a Mosè e gli dissero:</p>
<p class="C31 V49">«I tuoi servi hanno fatto il conto dei soldati che erano ai nostri ordini e non ne manca neppure uno.</p>
<p class="C31 V50">Noi portiamo, come offerta al SIGNORE, ciascuno gli oggetti d'oro che ha trovato: catenelle, braccialetti, anelli, pendenti, collane, per fare l'espiazione per le nostre persone davanti al SIGNORE».</p>
<p class="C31 V51">Mosè e il sacerdote Eleazar presero dalle loro mani tutto quell'oro in gioielli lavorati.</p>
<p class="C31 V52">Tutto l'oro dell'offerta che essi presentarono al SIGNORE, da parte dei capi di migliaia e dei capi di centinaia, pesava sedicimilasettecentocinquanta sicli.</p>
<p class="C31 V53">Ma gli uomini dell'esercito si tennero il bottino che ognuno aveva fatto per conto suo.</p>
<p class="C31 V54">Mosè e il sacerdote Eleazar presero l'oro dei capi di migliaia e di centinaia e lo portarono nella tenda di convegno per ricordare al SIGNORE i figli d'Israele.</p>
<p class="C32 V1">I figli di Ruben e i figli di Gad avevano del bestiame in grandissimo numero; e quando videro che il paese di Iazer e il paese di Galaad erano luoghi da bestiame,</p>
<p class="C32 V2">i figli di Gad e i figli di Ruben vennero a parlare a Mosè, al sacerdote Eleazar e ai prìncipi della comunità, e dissero:</p>
<p class="C32 V3">«Atarot, Dibon, Iazer, Nimra, Chesbon, Eleale, Sebam, Nebo e Beon,</p>
<p class="C32 V4">terre che il SIGNORE ha colpito davanti alla comunità d'Israele, sono terre da bestiame, e i tuoi servi hanno del bestiame».</p>
<p class="C32 V5">Dissero ancora: «Se abbiamo trovato grazia agli occhi tuoi, sia concesso ai tuoi servi di possedere questo paese. Non ci far passare il Giordano».</p>
<p class="C32 V6">Ma Mosè rispose ai figli di Gad e ai figli di Ruben: «I vostri fratelli andranno dunque a combattere, e voi ve ne starete qui?</p>
<p class="C32 V7">Perché volete scoraggiare i figli d'Israele dal passare nel paese che il SIGNORE ha loro dato?</p>
<p class="C32 V8">Così fecero i vostri padri, quando li mandai da Cades-Barnea per esplorare il paese.</p>
<p class="C32 V9">Salirono fino alla valle d'Escol; e, dopo aver esplorato il paese, scoraggiarono i figli d'Israele dall'entrare nel paese che il SIGNORE aveva dato loro.</p>
<p class="C32 V10">L'ira del SIGNORE si accese in quel giorno, ed egli giurò:</p>
<p class="C32 V11">"Gli uomini che sono saliti dall'Egitto, dall'età di vent'anni in su non vedranno mai il paese che promisi con giuramento ad Abraamo, a Isacco e a Giacobbe, perché non mi hanno seguito fedelmente,</p>
<p class="C32 V12"> salvo Caleb, figlio di Gefunne, il Chenizeo, e Giosuè, figlio di Nun, che hanno seguito il SIGNORE fedelmente".</p>
<p class="C32 V13">L'ira del SIGNORE si accese contro Israele; ed egli lo fece andare vagando per il deserto durante quarant'anni, finché tutta la generazione che aveva fatto ciò che è male agli occhi del SIGNORE fu consumata.</p>
<p class="C32 V14">Ed ecco che voi prendete il posto dei vostri padri, razza di uomini peccatori, per rendere l'ira del SIGNORE ancora più ardente contro Israele.</p>
<p class="C32 V15">Perché se voi vi sviate da lui, egli continuerà a lasciare Israele nel deserto e voi farete perire tutto questo popolo».</p>
<p class="C32 V16">Ma quelli si avvicinarono a Mosè e gli dissero: «Noi costruiremo qui dei recinti per il nostro bestiame e delle città per i nostri figli;</p>
<p class="C32 V17">ma, quanto a noi, ci terremo pronti, in armi, per marciare alla testa dei figli d'Israele, finché li abbiamo condotti al luogo loro destinato; intanto, i nostri figli abiteranno nelle città fortificate a causa degli abitanti del paese.</p>
<p class="C32 V18">Non torneremo alle nostre case finché ciascuno dei figli d'Israele non abbia preso possesso della sua eredità;</p>
<p class="C32 V19">e non possederemo nulla con loro di là dal Giordano e più oltre, poiché la nostra eredità ci è toccata da questa parte del Giordano, a oriente».</p>
<p class="C32 V20">E Mosè disse loro: «Se fate questo, se vi armate per andare a combattere davanti al SIGNORE,</p>
<p class="C32 V21">se le vostre truppe passeranno il Giordano davanti al SIGNORE finché egli abbia cacciato i suoi nemici dalla sua presenza,</p>
<p class="C32 V22">e se tornate solo quando il paese vi sarà sottomesso davanti al SIGNORE, voi non sarete colpevoli di fronte al SIGNORE e di fronte a Israele, e questo paese sarà vostra proprietà davanti al SIGNORE.</p>
<p class="C32 V23">Ma se non fate così, voi avrete peccato contro il SIGNORE; e sappiate che il vostro peccato vi ritroverà.</p>
<p class="C32 V24">Costruite dunque delle città per i vostri figli e dei recinti per le vostre greggi, ma fate quello che avete promesso».</p>
<p class="C32 V25">E i figli di Gad e i figli di Ruben dissero a Mosè: «I tuoi servi faranno quello che il mio signore comanda.</p>
<p class="C32 V26">I nostri bambini, le nostre mogli, le nostre greggi e tutto il nostro bestiame rimarranno qui nella città di Galaad;</p>
<p class="C32 V27">ma i tuoi servi, tutti quanti armati per la guerra, andranno a combattere davanti al SIGNORE, come dice il mio signore».</p>
<p class="C32 V28">Allora Mosè diede per loro degli ordini al sacerdote Eleazar, a Giosuè figlio di Nun e ai capi famiglia delle tribù dei figli d'Israele.</p>
<p class="C32 V29">Mosè disse loro: «Se i figli di Gad e i figli di Ruben passano con voi il Giordano tutti armati per combattere davanti al SIGNORE e se il paese sarà sottomesso davanti a voi, darete loro come proprietà il paese di Galaad.</p>
<p class="C32 V30">Ma se non passano armati con voi, avranno la loro proprietà tra di voi nel paese di Canaan».</p>
<p class="C32 V31">I figli di Gad e i figli di Ruben risposero dicendo: «Faremo come il SIGNORE ha detto ai tuoi servi.</p>
<p class="C32 V32">Passeremo in armi, davanti al SIGNORE, nel paese di Canaan; ma il possesso della nostra eredità resti, per noi, di qua dal Giordano».</p>
<p class="C32 V33">Mosè dunque diede ai figli di Gad, ai figli di Ruben e alla metà della tribù di Manasse, figlio di Giuseppe, il regno di Sicon, re degli Amorei, e il regno di Og, re di Basan: il paese, le sue città e i territori delle città del paese all'intorno.</p>
<p class="C32 V34">I figli di Gad costruirono Dibon, Atarot, Aroer,</p>
<p class="C32 V35">Atrot-Sofan, Iazer, Iogbea,</p>
<p class="C32 V36">Bet-Nimra e Bet-Aran, città fortificate, e fecero dei recinti per le greggi.</p>
<p class="C32 V37">I figli di Ruben costruirono Chesbon, Eleale, Chiriataim,</p>
<p class="C32 V38">Nebo e Baal-Meon, i cui nomi furono mutati, e Sibma. Essi diedero il nome alle città che costruirono.</p>
<p class="C32 V39">I figli di Machir, figlio di Manasse, andarono nel paese di Galaad, lo presero e ne cacciarono gli Amorei che vi stavano.</p>
<p class="C32 V40">Mosè dunque diede Galaad a Machir, figlio di Manasse, che vi si stabilì.</p>
<p class="C32 V41">Iair, figlio di Manasse, andò anche lui e prese i borghi, che chiamò Borghi di Iair.</p>
<p class="C32 V42">Noba andò e prese Chenat con i suoi villaggi, e la chiamò Noba, secondo il proprio nome.</p>
<p class="C33 V1">Queste sono le tappe fatte dai figli d'Israele che uscirono dal paese d'Egitto, divisi in schiere, sotto la guida di Mosè e di Aaronne.</p>
<p class="C33 V2">Mosè mise per iscritto le loro marce, tappa per tappa, per ordine del SIGNORE; e queste sono le tappe che fecero nel loro cammino.</p>
<p class="C33 V3">Partirono da Raamses il primo mese, il quindicesimo giorno di quel mese. Il giorno dopo la Pasqua i figli d'Israele partirono a testa alta, sotto gli occhi di tutti gli Egiziani,</p>
<p class="C33 V4">mentre gli Egiziani seppellivano quelli che il SIGNORE aveva colpiti in mezzo a loro, cioè tutti i primogeniti, quando anche i loro dèi erano stati colpiti dal giudizio del SIGNORE.</p>
<p class="C33 V5">I figli d'Israele partirono dunque da Raamses e si accamparono a Succot.</p>
<p class="C33 V6">Partirono da Succot e si accamparono a Etam, che è all'estremità del deserto.</p>
<p class="C33 V7">Partirono da Etam e piegarono verso Pi-Achirot, che è di fronte a Baal-Sefon, e si accamparono davanti a Migdol.</p>
<p class="C33 V8">Partirono da davanti ad Achirot, attraversarono il mare in direzione del deserto, fecero tre giornate di marcia nel deserto di Etam e si accamparono a Mara.</p>
<p class="C33 V9">Partirono da Mara e andarono a Elim, dove c'erano dodici sorgenti d'acqua e settanta palme. Là si accamparono.</p>
<p class="C33 V10">Partirono da Elim e si accamparono presso il mar Rosso.</p>
<p class="C33 V11">Partirono dal mar Rosso e si accamparono nel deserto di Sin.</p>
<p class="C33 V12">Partirono dal deserto di Sin e si accamparono a Dofca.</p>
<p class="C33 V13">Partirono da Dofca e si accamparono ad Alus.</p>
<p class="C33 V14">Partirono da Alus e si accamparono a Refidim, dove non c'era acqua da bere per il popolo.</p>
<p class="C33 V15">Partirono da Refidim e si accamparono nel deserto del Sinai.</p>
<p class="C33 V16">Partirono dal deserto del Sinai e si accamparono a Chibrot-Attaava.</p>
<p class="C33 V17">Partirono da Chibrot-Attaava e si accamparono ad Aserot.</p>
<p class="C33 V18">Partirono da Aserot e si accamparono a Ritma.</p>
<p class="C33 V19">Partirono da Ritma e si accamparono a Rimmon-Perez.</p>
<p class="C33 V20">Partirono da Rimmon-Perez e si accamparono a Libna.</p>
<p class="C33 V21">Partirono da Libna e si accamparono a Rissa.</p>
<p class="C33 V22">Partirono da Rissa e si accamparono a Cheelata.</p>
<p class="C33 V23">Partirono da Cheelata e si accamparono al monte di Sefer.</p>
<p class="C33 V24">Partirono dal monte di Sefer e si accamparono a Carada.</p>
<p class="C33 V25">Partirono da Carada e si accamparono a Machelot.</p>
<p class="C33 V26">Partirono da Machelot e si accamparono a Taat.</p>
<p class="C33 V27">Partirono da Taat e si accamparono a Taràh.</p>
<p class="C33 V28">Partirono da Taràh e si accamparono a Mitca.</p>
<p class="C33 V29">Partirono da Mitca e si accamparono a Casmona.</p>
<p class="C33 V30">Partirono da Casmona e si accamparono a Moserot.</p>
<p class="C33 V31">Partirono da Moserot e si accamparono a Bene-Iaacan.</p>
<p class="C33 V32">Partirono da Bene-Iaacan e si accamparono a Or-Ghidgad.</p>
<p class="C33 V33">Partirono da Or-Ghidgad e si accamparono a Iotbata.</p>
<p class="C33 V34">Partirono da Iotbata e si accamparono ad Abrona.</p>
<p class="C33 V35">Partirono da Abrona e si accamparono a Esion-Gheber.</p>
<p class="C33 V36">Partirono da Esion-Gheber e si accamparono nel deserto di Sin, cioè a Cades.</p>
<p class="C33 V37">Poi partirono da Cades e si accamparono al monte Or, all'estremità del paese di Edom.</p>
<p class="C33 V38">E il sacerdote Aaronne salì sul monte Or per ordine del SIGNORE e lì morì, quarant'anni dopo l'uscita dei figli d'Israele dal paese d'Egitto, il quinto mese, il primo giorno del mese.</p>
<p class="C33 V39">Aaronne era in età di centoventitré anni quando morì sul monte Or.</p>
<p class="C33 V40">Il re di Arad, cananeo, che abitava il mezzogiorno del paese di Canaan, udì che i figli d'Israele arrivavano.</p>
<p class="C33 V41">Quelli partirono dal monte Or e si accamparono a Salmona.</p>
<p class="C33 V42">Partirono da Salmona e si accamparono a Punon.</p>
<p class="C33 V43">Partirono da Punon e si accamparono a Obot.</p>
<p class="C33 V44">Partirono da Obot e si accamparono a Iie-Abarim, sui confini di Moab.</p>
<p class="C33 V45">Partirono da Iim e si accamparono a Dibon-Gad.</p>
<p class="C33 V46">Partirono da Dibon-Gad e si accamparono ad Almon-Diblataim.</p>
<p class="C33 V47">Partirono da Almon-Diblataim e si accamparono sui monti d'Abarim di fronte a Nebo.</p>
<p class="C33 V48">Partirono dai monti d'Abarim e si accamparono nelle pianure di Moab, presso il Giordano di fronte a Gerico.</p>
<p class="C33 V49">Si accamparono presso il Giordano, da Bet-Iesimot fino ad Abel-Sittim, nelle pianure di Moab.</p>
<p class="C33 V50">Il SIGNORE parlò a Mosè nelle pianure di Moab, presso il Giordano di fronte a Gerico, e disse:</p>
<p class="C33 V51">«Parla ai figli d'Israele e di' loro: "Quando avrete passato il Giordano e sarete entrati nel paese di Canaan,</p>
<p class="C33 V52">scaccerete d'innanzi a voi tutti gli abitanti del paese, distruggerete tutte le loro immagini, distruggerete tutte le loro statue di metallo fuso e demolirete tutti i loro luoghi sacri.</p>
<p class="C33 V53">Prenderete possesso del paese e in esso vi stabilirete, perché io ve l'ho dato affinché lo possediate.</p>
<p class="C33 V54">Dividerete il paese a sorte, secondo le vostre famiglie. A quelle che sono più numerose darete una porzione maggiore e a quelle che sono meno numerose darete una porzione minore. Ognuno possederà quello che gli sarà toccato in sorte; vi spartirete la proprietà secondo le tribù dei vostri padri.</p>
<p class="C33 V55">Ma se non scacciate d'innanzi a voi gli abitanti del paese, quelli di loro che vi avrete lasciato saranno per voi come spine negli occhi e pungoli nei fianchi e vi faranno tribolare nel paese che abiterete.</p>
<p class="C33 V56"> E avverrà che io tratterò voi come mi ero proposto di trattar loro"».</p>
<p class="C34 V1">Il SIGNORE disse ancora a Mosè:</p>
<p class="C34 V2">«Da' quest'ordine ai figli d'Israele e di' loro: "Quando entrerete nel paese di Canaan, questo sarà il paese che vi toccherà come eredità: il paese di Canaan, di cui ecco i confini:</p>
<p class="C34 V3">la vostra regione meridionale comincerà al deserto di Sin, vicino a Edom; così la vostra frontiera meridionale partirà dall'estremità del mar Salato, verso oriente;</p>
<p class="C34 V4">e questa frontiera volgerà al sud della salita di Acrabbim, passerà per Sin e si estenderà a mezzogiorno di Cades-Barnea; poi continuerà verso Casar-Addar e passerà per Asmon.</p>
<p class="C34 V5">Da Asmon la frontiera girerà fino al torrente d'Egitto, e finirà al mare.</p>
<p class="C34 V6">La vostra frontiera a occidente sarà il mar Grande: quella sarà la vostra frontiera occidentale.</p>
<p class="C34 V7">Questa sarà la vostra frontiera settentrionale: partendo dal mar Grande, la traccerete fino al monte Or;</p>
<p class="C34 V8">dal monte Or la traccerete fino all'entrata di Camat, e l'estremità della frontiera sarà a Sedad;</p>
<p class="C34 V9">la frontiera continuerà fino a Zifron, per finire a Casar-Enan: questa sarà la vostra frontiera settentrionale.</p>
<p class="C34 V10">Traccerete la vostra frontiera orientale da Casar-Enan a Sefam;</p>
<p class="C34 V11">la frontiera scenderà da Sefam verso Ribla, a oriente di Ain; poi la frontiera scenderà, e si estenderà lungo il mare di Chinneret, a oriente;</p>
<p class="C34 V12"> poi la frontiera scenderà verso il Giordano e finirà al mar Salato. Tale sarà il vostro paese con le sue frontiere tutto intorno"».</p>
<p class="C34 V13">Mosè trasmise quest'ordine ai figli d'Israele e disse loro: «Questo è il paese che vi distribuirete a sorte, il paese che il SIGNORE ha ordinato si dia a nove tribù e mezzo;</p>
<p class="C34 V14">poiché la tribù dei figli di Ruben, secondo le loro famiglie e la tribù dei figli di Gad, secondo le loro famiglie e la mezza tribù di Manasse hanno ricevuto la loro porzione.</p>
<p class="C34 V15">Queste due tribù e mezzo hanno ricevuto la loro porzione a est, oltre il Giordano, all'altezza di Gerico, verso il levante».</p>
<p class="C34 V16">Il SIGNORE disse a Mosè:</p>
<p class="C34 V17">«Questi sono i nomi degli uomini che spartiranno il paese tra di voi: il sacerdote Eleazar e Giosuè, figlio di Nun.</p>
<p class="C34 V18">Prenderete anche un capo di ogni tribù per spartire il paese.</p>
<p class="C34 V19">Ecco i nomi di questi uomini. Per la tribù di Giuda: Caleb, figlio di Gefunne.</p>
<p class="C34 V20">Per la tribù dei figli di Simeone: Samuele, figlio di Ammiud.</p>
<p class="C34 V21">Per la tribù di Beniamino: Elidad, figlio di Chislon.</p>
<p class="C34 V22">Per la tribù dei figli di Dan: il capo Buchi, figlio di Iogli.</p>
<p class="C34 V23">Per i figli di Giuseppe - per la tribù dei figli di Manasse: il capo Canniel, figlio di Efod -</p>
<p class="C34 V24">e per la tribù dei figli di Efraim: il capo Chemuel, figlio di Siftan.</p>
<p class="C34 V25">Per la tribù dei figli di Zabulon: il capo Elisafan, figlio di Parnac.</p>
<p class="C34 V26">Per la tribù dei figli di Issacar: il capo Paltiel, figlio di Azzan.</p>
<p class="C34 V27">Per la tribù dei figli di Ascer: il capo Aiud, figlio di Selomi.</p>
<p class="C34 V28">E per la tribù dei figli di Neftali: il capo Pedael, figlio di Ammiud.</p>
<p class="C34 V29">Queste sono le persone alle quali il SIGNORE ordinò di spartire la proprietà del paese di Canaan tra figli d'Israele.</p>
<p class="C35 V1">Il SIGNORE parlò ancora a Mosè nelle pianure di Moab presso il Giordano, di fronte a Gerico, e disse:</p>
<p class="C35 V2">«Ordina ai figli d'Israele di dare ai Leviti delle città da abitare, prendendole dall'eredità che sarà loro; darete pure ai Leviti la campagna che è intorno a quelle città.</p>
<p class="C35 V3">Essi avranno le città per abitarvi; e la campagna servirà per il loro bestiame, per i loro beni e per tutti i loro animali.</p>
<p class="C35 V4">La campagna circostante alle città che darete ai Leviti si estenderà tutto intorno per lo spazio di mille cubiti fuori dalle mura della città.</p>
<p class="C35 V5">Misurerete dunque, fuori della città, duemila cubiti dal lato orientale, duemila cubiti dal lato meridionale, duemila cubiti dal lato occidentale e duemila cubiti dal lato settentrionale; la città sarà in mezzo. Tale sarà la campagna di ciascuna delle loro città.</p>
<p class="C35 V6">Fra le città che darete ai Leviti ci saranno le sei città di rifugio, che voi designerete perché vi si rifugi l'omicida; e a queste aggiungerete altre quarantadue città.</p>
<p class="C35 V7">Tutte le città che darete ai Leviti saranno dunque quarantotto, con la relativa campagna.</p>
<p class="C35 V8">Di queste città che darete ai Leviti, prendendole dalla proprietà dei figli d'Israele, ne prenderete di più da quelli che ne hanno di più e di meno da quelli che ne hanno di meno; ognuno darà, delle sue città, ai Leviti, in proporzione all'eredità che gli sarà toccata».</p>
<p class="C35 V9">Poi il SIGNORE disse a Mosè:</p>
<p class="C35 V10">«Parla ai figli d'Israele e di' loro: "Quando avrete passato il Giordano e sarete entrati nel paese di Canaan,</p>
<p class="C35 V11">designerete delle città che siano per voi delle città di rifugio, dove possa mettersi in salvo l'omicida che avrà ucciso qualcuno involontariamente.</p>
<p class="C35 V12">Queste città vi serviranno di rifugio contro chi vuole vendicare il sangue versato, affinché l'omicida non sia messo a morte prima di essere comparso in giudizio davanti alla comunità.</p>
<p class="C35 V13">Delle città che darete, sei saranno dunque per voi città di rifugio.</p>
<p class="C35 V14">Darete tre città di qua dal Giordano e ne darete tre nel paese di Canaan; saranno città di rifugio.</p>
<p class="C35 V15">Queste sei città serviranno di rifugio ai figli d'Israele, allo straniero e a colui che soggiornerà tra di voi, affinché vi scampi chiunque abbia ucciso qualcuno involontariamente.</p>
<p class="C35 V16">Ma se uno colpisce un altro con uno strumento di ferro, e ne causa la morte, quel tale è un omicida; l'omicida dovrà essere punito con la morte.</p>
<p class="C35 V17">Se lo colpisce con una pietra che aveva in mano, atta a causare la morte, e il colpito muore, quel tale è un omicida; l'omicida dovrà essere punito con la morte.</p>
<p class="C35 V18">Se lo colpisce con uno strumento di legno che aveva in mano, atto a causare la morte, e il colpito muore, quel tale è un omicida; l'omicida dovrà essere punito con la morte.</p>
<p class="C35 V19">Sarà il vendicatore del sangue colui che metterà a morte l'omicida; quando lo incontrerà, l'ucciderà.</p>
<p class="C35 V20">Se uno dà una spinta a un altro per odio, o gli getta contro qualcosa con premeditazione, in modo che quello muoia,</p>
<p class="C35 V21">o lo colpisce per inimicizia con la mano, in modo che quello muoia, colui che ha colpito dovrà essere punito con la morte: è un omicida; il vendicatore del sangue ucciderà l'omicida quando lo incontrerà.</p>
<p class="C35 V22">Ma se gli dà una spinta per caso e non per inimicizia, o gli getta contro qualcosa senza premeditazione,</p>
<p class="C35 V23">o se, senza vederlo, gli fa cadere addosso una pietra che possa causare la morte, e quello muore, senza che l'altro gli fosse nemico o gli volesse fare del male,</p>
<p class="C35 V24">allora ecco le norme secondo le quali la comunità giudicherà tra colui che ha colpito e il vendicatore del sangue.</p>
<p class="C35 V25">La comunità libererà l'omicida dalle mani del vendicatore del sangue e lo farà tornare alla città di rifugio dove si era messo in salvo. Qui abiterà, fino alla morte del sommo sacerdote consacrato con l'olio santo.</p>
<p class="C35 V26">Ma se l'omicida esce dai confini della città di rifugio dove aveva trovato asilo,</p>
<p class="C35 V27">e se il vendicatore del sangue trova l'omicida fuori dei confini della sua città di rifugio e l'uccide, il vendicatore del sangue non sarà responsabile del sangue versato.</p>
<p class="C35 V28">Poiché l'omicida deve stare nella sua città di rifugio fino alla morte del sommo sacerdote; ma dopo la morte del sommo sacerdote, l'omicida potrà tornare nella terra di sua proprietà.</p>
<p class="C35 V29">Queste vi servano come norme di diritto, di generazione in generazione, dovunque abiterete.</p>
<p class="C35 V30">«"Se uno uccide un altro, l'omicida sarà messo a morte in seguito a deposizione di testimoni; ma un unico testimone non basterà per far condannare a morte una persona.</p>
<p class="C35 V31">Non accetterete prezzo di riscatto per la vita di un omicida colpevole e degno di morte, perché dovrà essere punito con la morte.</p>
<p class="C35 V32">Non accetterete prezzo di riscatto che permetta a un omicida di mettersi in salvo nella sua città di rifugio e di ritornare ad abitare nel paese prima della morte del sacerdote.</p>
<p class="C35 V33">Non contaminerete il paese dove sarete, perché il sangue contamina il paese; non si potrà fare per il paese alcuna espiazione del sangue che vi sarà stato sparso, se non mediante il sangue di colui che l'avrà sparso.</p>
<p class="C35 V34">Non contaminerete dunque il paese che andate ad abitare, e in mezzo al quale io dimorerò; poiché io sono il SIGNORE che dimoro in mezzo ai figli d'Israele"».</p>
<p class="C36 V1">I capi famiglia dei figli di Galaad, figlio di Machir, figlio di Manasse, della famiglia di Giuseppe, si fecero avanti a parlare in presenza di Mosè e dei capi, i primi delle famiglie degli Israeliti,</p>
<p class="C36 V2">e dissero: «Il SIGNORE ha ordinato al mio signore di dare il paese in eredità ai figli d'Israele, a sorte; il mio signore ha pure ricevuto l'ordine dal SIGNORE di dare l'eredità di Selofead, nostro fratello, alle sue figlie.</p>
<p class="C36 V3">Se queste si sposano con qualcuno dei figli delle altre tribù israelite la loro eredità sarà detratta dall'eredità dei nostri padri, e aggiunta all'eredità della tribù nella quale esse saranno entrate; così sarà detratta dall'eredità che ci è toccata in sorte.</p>
<p class="C36 V4">E quando verrà il giubileo per i figli d'Israele, la loro eredità sarà aggiunta a quella della tribù nella quale saranno entrate e l'eredità loro sarà detratta dall'eredità della tribù dei nostri padri».</p>
<p class="C36 V5">Mosè trasmise ai figli d'Israele questi ordini del SIGNORE, e disse: «La tribù dei figli di Giuseppe dice bene.</p>
<p class="C36 V6">Questo è quanto il SIGNORE ha ordinato riguardo alle figlie di Selofead: si sposeranno con chi vorranno, purché si sposino in una famiglia della tribù dei loro padri.</p>
<p class="C36 V7">Cosicché, nessuna eredità, tra i figli d'Israele, passerà da una tribù all'altra, poiché ciascuno dei figli d'Israele si terrà stretto all'eredità della tribù dei suoi padri.</p>
<p class="C36 V8">Ogni giovane donna che possiede un'eredità in una delle tribù dei figli d'Israele, si sposerà con qualcuno di una famiglia della tribù di suo padre, affinché ognuno dei figli d'Israele possieda l'eredità dei suoi padri.</p>
<p class="C36 V9">Così nessuna eredità passerà da una tribù all'altra, ma ognuna delle tribù dei figli d'Israele si terrà stretta alla propria eredità».</p>
<p class="C36 V10">Le figlie di Selofead si conformarono all'ordine che il SIGNORE aveva dato a Mosè.</p>
<p class="C36 V11">Maala, Tirsa, Cogla, Milca e Noa, figlie di Selofead, si sposarono con i figli dei loro zii;</p>
<p class="C36 V12">si sposarono nelle famiglie dei figli di Manasse, figlio di Giuseppe, e la loro eredità rimase nella tribù della famiglia del loro padre.</p>
<p class="C36 V13">Tali sono i comandamenti e le leggi che il SIGNORE diede ai figli d'Israele per mezzo di Mosè, nelle pianure di Moab, presso il Giordano, di fronte a Gerico.</p>
</div>
</div>
<div class="edizione LECTIO">
<div class="libro Nm">
<p class="CCAPITOLO VVERSO">TESTO</p>
</div>
</div>
</div>
</body>
</html>
