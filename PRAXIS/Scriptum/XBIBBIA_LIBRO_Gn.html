<html>
<head>
<meta name="viewport" content="width=device-width,height=device-height, initial-scale=1.0" />
<link rel="stylesheet" type="text/css" media="screen" charset="utf-8" href="XBIBBIA.css" />
<script type="text/javascript" src="XBIBBIA.js"></script>
<title>VERBUM</title>
</head>
<body>
<div id="sopra" class="testa">
<table><tr>
<td><input id="libro"    type="text" size="4" value="X" readonly onclick="books()"></td>
<td><input id="capitolo" type="text" size="2" value="1"></td>
<td><input id="verso"    type="text" size="2" value=""></td>
<td><input id="trova"    type="submit" value="TROVA" onclick="trova()"></td>
<td><input id="avanti"   type="submit" value=">>>" onclick="next()"></td>
</tr></table>
</div>
<div id="leggo" class="centro">LEGGO</div>
<div id="sotto" class="piede">Verbum caro factum est</div>
<div id="verbum">
<div id="sigla">Gn</div>
<div class="edizione CEI2008">
<div class="libro Gn">
<p class="CCAPITOLO VVERSO">TESTO</p>
<p class="C1 V1"> In principio Dio creò il cielo e la terra. </p>
<p class="C1 V2"> La terra era informe e deserta e le tenebre ricoprivano l’abisso e lo spirito di Dio aleggiava sulle acque. </p>
<p class="C1 V3"> Dio disse: «Sia la luce!». E la luce fu. </p>
<p class="C1 V4"> Dio vide che la luce era cosa buona e Dio separò la luce dalle tenebre. </p>
<p class="C1 V5"> Dio chiamò la luce giorno, mentre chiamò le tenebre notte. E fu sera e fu mattina: giorno primo. </p>
<p class="C1 V6"> Dio disse: «Sia un firmamento in mezzo alle acque per separare le acque dalle acque». </p>
<p class="C1 V7"> Dio fece il firmamento e separò le acque che sono sotto il firmamento dalle acque che sono sopra il firmamento. E così avvenne. </p>
<p class="C1 V8"> Dio chiamò il firmamento cielo. E fu sera e fu mattina: secondo giorno. </p>
<p class="C1 V9"> Dio disse: «Le acque che sono sotto il cielo si raccolgano in un unico luogo e appaia l’asciutto». E così avvenne. </p>
<p class="C1 V10"> Dio chiamò l’asciutto terra, mentre chiamò la massa delle acque mare. Dio vide che era cosa buona. </p>
<p class="C1 V11"> Dio disse: «La terra produca germogli, erbe che producono seme e alberi da frutto, che fanno sulla terra frutto con il seme, ciascuno secondo la propria specie». E così avvenne. </p>
<p class="C1 V12"> E la terra produsse germogli, erbe che producono seme, ciascuna secondo la propria specie, e alberi che fanno ciascuno frutto con il seme, secondo la propria specie. Dio vide che era cosa buona. </p>
<p class="C1 V13"> E fu sera e fu mattina: terzo giorno. </p>
<p class="C1 V14"> Dio disse: «Ci siano fonti di luce nel firmamento del cielo, per separare il giorno dalla notte; siano segni per le feste, per i giorni e per gli anni </p>
<p class="C1 V15"> e siano fonti di luce nel firmamento del cielo per illuminare la terra». E così avvenne. </p>
<p class="C1 V16"> E Dio fece le due fonti di luce grandi: la fonte di luce maggiore per governare il giorno e la fonte di luce minore per governare la notte, e le stelle. </p>
<p class="C1 V17"> Dio le pose nel firmamento del cielo per illuminare la terra </p>
<p class="C1 V18"> e per governare il giorno e la notte e per separare la luce dalle tenebre. Dio vide che era cosa buona. </p>
<p class="C1 V19"> E fu sera e fu mattina: quarto giorno. </p>
<p class="C1 V20"> Dio disse: «Le acque brulichino di esseri viventi e uccelli volino sopra la terra, davanti al firmamento del cielo». </p>
<p class="C1 V21"> Dio creò i grandi mostri marini e tutti gli esseri viventi che guizzano e brulicano nelle acque, secondo la loro specie, e tutti gli uccelli alati, secondo la loro specie. Dio vide che era cosa buona. </p>
<p class="C1 V22"> Dio li benedisse: «Siate fecondi e moltiplicatevi e riempite le acque dei mari; gli uccelli si moltiplichino sulla terra». </p>
<p class="C1 V23"> E fu sera e fu mattina: quinto giorno. </p>
<p class="C1 V24"> Dio disse: «La terra produca esseri viventi secondo la loro specie: bestiame, rettili e animali selvatici, secondo la loro specie». E così avvenne. </p>
<p class="C1 V25"> Dio fece gli animali selvatici, secondo la loro specie, il bestiame, secondo la propria specie, e tutti i rettili del suolo, secondo la loro specie. Dio vide che era cosa buona. </p>
<p class="C1 V26"> Dio disse: «Facciamo l’uomo a nostra immagine, secondo la nostra somiglianza: dòmini sui pesci del mare e sugli uccelli del cielo, sul bestiame, su tutti gli animali selvatici e su tutti i rettili che strisciano sulla terra». </p>
<p class="C1 V27"> E Dio creò l’uomo a sua immagine; a immagine di Dio lo creò: maschio e femmina li creò. </p>
<p class="C1 V28"> Dio li benedisse e Dio disse loro: «Siate fecondi e moltiplicatevi, riempite la terra e soggiogatela, dominate sui pesci del mare e sugli uccelli del cielo e su ogni essere vivente che striscia sulla terra». </p>
<p class="C1 V29"> Dio disse: «Ecco, io vi do ogni erba che produce seme e che è su tutta la terra, e ogni albero fruttifero che produce seme: saranno il vostro cibo. </p>
<p class="C1 V30"> A tutti gli animali selvatici, a tutti gli uccelli del cielo e a tutti gli esseri che strisciano sulla terra e nei quali è alito di vita, io do in cibo ogni erba verde». E così avvenne. </p>
<p class="C1 V31"> Dio vide quanto aveva fatto, ed ecco, era cosa molto buona. E fu sera e fu mattina: sesto giorno. </p>
<p class="C2 V1"> Così furono portati a compimento il cielo e la terra e tutte le loro schiere. </p>
<p class="C2 V2"> Dio, nel settimo giorno, portò a compimento il lavoro che aveva fatto e cessò nel settimo giorno da ogni suo lavoro che aveva fatto. </p>
<p class="C2 V3"> Dio benedisse il settimo giorno e lo consacrò, perché in esso aveva cessato da ogni lavoro che egli aveva fatto creando. </p>
<p class="C2 V4"> Queste sono le origini del cielo e della terra, quando vennero creati. Nel giorno in cui il Signore Dio fece la terra e il cielo </p>
<p class="C2 V5"> nessun cespuglio campestre era sulla terra, nessuna erba campestre era spuntata, perché il Signore Dio non aveva fatto piovere sulla terra e non c’era uomo che lavorasse il suolo, </p>
<p class="C2 V6"> ma una polla d’acqua sgorgava dalla terra e irrigava tutto il suolo. </p>
<p class="C2 V7"> Allora il Signore Dio plasmò l’uomo con polvere del suolo e soffiò nelle sue narici un alito di vita e l’uomo divenne un essere vivente. </p>
<p class="C2 V8"> Poi il Signore Dio piantò un giardino in Eden, a oriente, e vi collocò l’uomo che aveva plasmato. </p>
<p class="C2 V9"> Il Signore Dio fece germogliare dal suolo ogni sorta di alberi graditi alla vista e buoni da mangiare, e l’albero della vita in mezzo al giardino e l’albero della conoscenza del bene e del male. </p>
<p class="C2 V10"> Un fiume usciva da Eden per irrigare il giardino, poi di lì si divideva e formava quattro corsi. </p>
<p class="C2 V11"> Il primo fiume si chiama Pison: esso scorre attorno a tutta la regione di Avìla, dove si trova l’oro </p>
<p class="C2 V12"> e l’oro di quella regione è fino; vi si trova pure la resina odorosa e la pietra d’ònice. </p>
<p class="C2 V13"> Il secondo fiume si chiama Ghicon: esso scorre attorno a tutta la regione d’Etiopia. </p>
<p class="C2 V14"> Il terzo fiume si chiama Tigri: esso scorre a oriente di Assur. Il quarto fiume è l’Eufrate. </p>
<p class="C2 V15"> Il Signore Dio prese l’uomo e lo pose nel giardino di Eden, perché lo coltivasse e lo custodisse. </p>
<p class="C2 V16"> Il Signore Dio diede questo comando all’uomo: «Tu potrai mangiare di tutti gli alberi del giardino, </p>
<p class="C2 V17"> ma dell’albero della conoscenza del bene e del male non devi mangiare, perché, nel giorno in cui tu ne mangerai, certamente dovrai morire». </p>
<p class="C2 V18"> E il Signore Dio disse: «Non è bene che l’uomo sia solo: voglio fargli un aiuto che gli corrisponda». </p>
<p class="C2 V19"> Allora il Signore Dio plasmò dal suolo ogni sorta di animali selvatici e tutti gli uccelli del cielo e li condusse all’uomo, per vedere come li avrebbe chiamati: in qualunque modo l’uomo avesse chiamato ognuno degli esseri viventi, quello doveva essere il suo nome. </p>
<p class="C2 V20"> Così l’uomo impose nomi a tutto il bestiame, a tutti gli uccelli del cielo e a tutti gli animali selvatici, ma per l’uomo non trovò un aiuto che gli corrispondesse. </p>
<p class="C2 V21"> Allora il Signore Dio fece scendere un torpore sull’uomo, che si addormentò; gli tolse una delle costole e richiuse la carne al suo posto. </p>
<p class="C2 V22"> Il Signore Dio formò con la costola, che aveva tolta all’uomo, una donna e la condusse all’uomo. </p>
<p class="C2 V23"> Allora l’uomo disse: «Questa volta è osso dalle mie ossa, carne dalla mia carne. La si chiamerà donna, perché dall’uomo è stata tolta». </p>
<p class="C2 V24"> Per questo l’uomo lascerà suo padre e sua madre e si unirà a sua moglie, e i due saranno un’unica carne. </p>
<p class="C2 V25"> Ora tutti e due erano nudi, l’uomo e sua moglie, e non provavano vergogna. </p>
<p class="C3 V1"> Il serpente era il più astuto di tutti gli animali selvatici che Dio aveva fatto e disse alla donna: «È vero che Dio ha detto: “Non dovete mangiare di alcun albero del giardino”?». </p>
<p class="C3 V2"> Rispose la donna al serpente: «Dei frutti degli alberi del giardino noi possiamo mangiare, </p>
<p class="C3 V3"> ma del frutto dell’albero che sta in mezzo al giardino Dio ha detto: “Non dovete mangiarne e non lo dovete toccare, altrimenti morirete”». </p>
<p class="C3 V4"> Ma il serpente disse alla donna: «Non morirete affatto! </p>
<p class="C3 V5"> Anzi, Dio sa che il giorno in cui voi ne mangiaste si aprirebbero i vostri occhi e sareste come Dio, conoscendo il bene e il male». </p>
<p class="C3 V6"> Allora la donna vide che l’albero era buono da mangiare, gradevole agli occhi e desiderabile per acquistare saggezza; prese del suo frutto e ne mangiò, poi ne diede anche al marito, che era con lei, e anch’egli ne mangiò. </p>
<p class="C3 V7"> Allora si aprirono gli occhi di tutti e due e conobbero di essere nudi; intrecciarono foglie di fico e se ne fecero cinture. </p>
<p class="C3 V8"> Poi udirono il rumore dei passi del Signore Dio che passeggiava nel giardino alla brezza del giorno, e l’uomo, con sua moglie, si nascose dalla presenza del Signore Dio, in mezzo agli alberi del giardino. </p>
<p class="C3 V9"> Ma il Signore Dio chiamò l’uomo e gli disse: «Dove sei?». </p>
<p class="C3 V10"> Rispose: «Ho udito la tua voce nel giardino: ho avuto paura, perché sono nudo, e mi sono nascosto». </p>
<p class="C3 V11"> Riprese: «Chi ti ha fatto sapere che sei nudo? Hai forse mangiato dell’albero di cui ti avevo comandato di non mangiare?». </p>
<p class="C3 V12"> Rispose l’uomo: «La donna che tu mi hai posto accanto mi ha dato dell’albero e io ne ho mangiato». </p>
<p class="C3 V13"> Il Signore Dio disse alla donna: «Che hai fatto?». Rispose la donna: «Il serpente mi ha ingannata e io ho mangiato». </p>
<p class="C3 V14"> Allora il Signore Dio disse al serpente: «Poiché hai fatto questo, maledetto tu fra tutto il bestiame e fra tutti gli animali selvatici! Sul tuo ventre camminerai e polvere mangerai per tutti i giorni della tua vita. </p>
<p class="C3 V15"> Io porrò inimicizia fra te e la donna, fra la tua stirpe e la sua stirpe: questa ti schiaccerà la testa e tu le insidierai il calcagno». </p>
<p class="C3 V16"> Alla donna disse: «Moltiplicherò i tuoi dolori e le tue gravidanze, con dolore partorirai figli. Verso tuo marito sarà il tuo istinto, ed egli ti dominerà». </p>
<p class="C3 V17"> All’uomo disse: «Poiché hai ascoltato la voce di tua moglie e hai mangiato dell’albero di cui ti avevo comandato: “Non devi mangiarne”, maledetto il suolo per causa tua! Con dolore ne trarrai il cibo per tutti i giorni della tua vita. </p>
<p class="C3 V18"> Spine e cardi produrrà per te e mangerai l’erba dei campi. </p>
<p class="C3 V19"> Con il sudore del tuo volto mangerai il pane, finché non ritornerai alla terra, perché da essa sei stato tratto: polvere tu sei e in polvere ritornerai!». </p>
<p class="C3 V20"> L’uomo chiamò sua moglie Eva, perché ella fu la madre di tutti i viventi. </p>
<p class="C3 V21"> Il Signore Dio fece all’uomo e a sua moglie tuniche di pelli e li vestì. </p>
<p class="C3 V22"> Poi il Signore Dio disse: «Ecco, l’uomo è diventato come uno di noi quanto alla conoscenza del bene e del male. Che ora egli non stenda la mano e non prenda anche dell’albero della vita, ne mangi e viva per sempre!». </p>
<p class="C3 V23"> Il Signore Dio lo scacciò dal giardino di Eden, perché lavorasse il suolo da cui era stato tratto. </p>
<p class="C3 V24"> Scacciò l’uomo e pose a oriente del giardino di Eden i cherubini e la fiamma della spada guizzante, per custodire la via all’albero della vita. </p>
<p class="C4 V1"> Adamo conobbe Eva sua moglie, che concepì e partorì Caino e disse: «Ho acquistato un uomo grazie al Signore». </p>
<p class="C4 V2"> Poi partorì ancora Abele, suo fratello. Ora Abele era pastore di greggi, mentre Caino era lavoratore del suolo. </p>
<p class="C4 V3"> Trascorso del tempo, Caino presentò frutti del suolo come offerta al Signore, </p>
<p class="C4 V4"> mentre Abele presentò a sua volta primogeniti del suo gregge e il loro grasso. Il Signore gradì Abele e la sua offerta, </p>
<p class="C4 V5"> ma non gradì Caino e la sua offerta. Caino ne fu molto irritato e il suo volto era abbattuto. </p>
<p class="C4 V6"> Il Signore disse allora a Caino: «Perché sei irritato e perché è abbattuto il tuo volto? </p>
<p class="C4 V7"> Se agisci bene, non dovresti forse tenerlo alto? Ma se non agisci bene, il peccato è accovacciato alla tua porta; verso di te è il suo istinto, e tu lo dominerai». </p>
<p class="C4 V8"> Caino parlò al fratello Abele. Mentre erano in campagna, Caino alzò la mano contro il fratello Abele e lo uccise. </p>
<p class="C4 V9"> Allora il Signore disse a Caino: «Dov’è Abele, tuo fratello?». Egli rispose: «Non lo so. Sono forse io il custode di mio fratello?». </p>
<p class="C4 V10"> Riprese: «Che hai fatto? La voce del sangue di tuo fratello grida a me dal suolo! </p>
<p class="C4 V11"> Ora sii maledetto, lontano dal suolo che ha aperto la bocca per ricevere il sangue di tuo fratello dalla tua mano. </p>
<p class="C4 V12"> Quando lavorerai il suolo, esso non ti darà più i suoi prodotti: ramingo e fuggiasco sarai sulla terra». </p>
<p class="C4 V13"> Disse Caino al Signore: «Troppo grande è la mia colpa per ottenere perdono. </p>
<p class="C4 V14"> Ecco, tu mi scacci oggi da questo suolo e dovrò nascondermi lontano da te; io sarò ramingo e fuggiasco sulla terra e chiunque mi incontrerà mi ucciderà». </p>
<p class="C4 V15"> Ma il Signore gli disse: «Ebbene, chiunque ucciderà Caino subirà la vendetta sette volte!». Il Signore impose a Caino un segno, perché nessuno, incontrandolo, lo colpisse. </p>
<p class="C4 V16"> Caino si allontanò dal Signore e abitò nella regione di Nod, a oriente di Eden. </p>
<p class="C4 V17"> Ora Caino conobbe sua moglie, che concepì e partorì Enoc; poi divenne costruttore di una città, che chiamò Enoc, dal nome del figlio. </p>
<p class="C4 V18"> A Enoc nacque Irad; Irad generò Mecuiaèl e Mecuiaèl generò Metusaèl e Metusaèl generò Lamec. </p>
<p class="C4 V19"> Lamec si prese due mogli: una chiamata Ada e l’altra chiamata Silla. </p>
<p class="C4 V20"> Ada partorì Iabal: egli fu il padre di quanti abitano sotto le tende presso il bestiame. </p>
<p class="C4 V21"> Il fratello di questi si chiamava Iubal: egli fu il padre di tutti i suonatori di cetra e di flauto. </p>
<p class="C4 V22"> Silla a sua volta partorì Tubal-Kain, il fabbro, padre di quanti lavorano il bronzo e il ferro. La sorella di Tubal-Kain fu Naamà. </p>
<p class="C4 V23"> Lamec disse alle mogli: «Ada e Silla, ascoltate la mia voce; mogli di Lamec, porgete l’orecchio al mio dire. Ho ucciso un uomo per una mia scalfittura e un ragazzo per un mio livido. </p>
<p class="C4 V24"> Sette volte sarà vendicato Caino, ma Lamec settantasette». </p>
<p class="C4 V25"> Adamo di nuovo conobbe sua moglie, che partorì un figlio e lo chiamò Set. «Perché – disse – Dio mi ha concesso un’altra discendenza al posto di Abele, poiché Caino l’ha ucciso». </p>
<p class="C4 V26"> Anche a Set nacque un figlio, che chiamò Enos. A quel tempo si cominciò a invocare il nome del Signore. </p>
<p class="C5 V1"> Questo è il libro della discendenza di Adamo. Nel giorno in cui Dio creò l’uomo, lo fece a somiglianza di Dio; </p>
<p class="C5 V2"> maschio e femmina li creò, li benedisse e diede loro il nome di uomo nel giorno in cui furono creati. </p>
<p class="C5 V3"> Adamo aveva centotrenta anni quando generò un figlio a sua immagine, secondo la sua somiglianza, e lo chiamò Set. </p>
<p class="C5 V4"> Dopo aver generato Set, Adamo visse ancora ottocento anni e generò figli e figlie. </p>
<p class="C5 V5"> L’intera vita di Adamo fu di novecentotrenta anni; poi morì. </p>
<p class="C5 V6"> Set aveva centocinque anni quando generò Enos; </p>
<p class="C5 V7"> dopo aver generato Enos, Set visse ancora ottocentosette anni e generò figli e figlie. </p>
<p class="C5 V8"> L’intera vita di Set fu di novecentododici anni; poi morì. </p>
<p class="C5 V9"> Enos aveva novanta anni quando generò Kenan; </p>
<p class="C5 V10"> Enos, dopo aver generato Kenan, visse ancora ottocentoquindici anni e generò figli e figlie. </p>
<p class="C5 V11"> L’intera vita di Enos fu di novecentocinque anni; poi morì. </p>
<p class="C5 V12"> Kenan aveva settanta anni quando generò Maalalèl; </p>
<p class="C5 V13"> Kenan, dopo aver generato Maalalèl, visse ancora ottocentoquaranta anni e generò figli e figlie. </p>
<p class="C5 V14"> L’intera vita di Kenan fu di novecentodieci anni; poi morì. </p>
<p class="C5 V15"> Maalalèl aveva sessantacinque anni quando generò Iered; </p>
<p class="C5 V16"> Maalalèl, dopo aver generato Iered, visse ancora ottocentotrenta anni e generò figli e figlie. </p>
<p class="C5 V17"> L’intera vita di Maalalèl fu di ottocentonovantacinque anni; poi morì. </p>
<p class="C5 V18"> Iered aveva centosessantadue anni quando generò Enoc; </p>
<p class="C5 V19"> Iered, dopo aver generato Enoc, visse ancora ottocento anni e generò figli e figlie. </p>
<p class="C5 V20"> L’intera vita di Iered fu di novecentosessantadue anni; poi morì. </p>
<p class="C5 V21"> Enoc aveva sessantacinque anni quando generò Matusalemme. </p>
<p class="C5 V22"> Enoc camminò con Dio; dopo aver generato Matusalemme, visse ancora per trecento anni e generò figli e figlie. </p>
<p class="C5 V23"> L’intera vita di Enoc fu di trecentosessantacinque anni. </p>
<p class="C5 V24"> Enoc camminò con Dio, poi scomparve perché Dio l’aveva preso. </p>
<p class="C5 V25"> Matusalemme aveva centoottantasette anni quando generò Lamec; </p>
<p class="C5 V26"> Matusalemme, dopo aver generato Lamec, visse ancora settecentoottantadue anni e generò figli e figlie. </p>
<p class="C5 V27"> L’intera vita di Matusalemme fu di novecentosessantanove anni; poi morì. </p>
<p class="C5 V28"> Lamec aveva centoottantadue anni quando generò un figlio </p>
<p class="C5 V29"> e lo chiamò Noè, dicendo: «Costui ci consolerà del nostro lavoro e della fatica delle nostre mani, a causa del suolo che il Signore ha maledetto». </p>
<p class="C5 V30"> Lamec, dopo aver generato Noè, visse ancora cinquecentonovantacinque anni e generò figli e figlie. </p>
<p class="C5 V31"> L’intera vita di Lamec fu di settecentosettantasette anni; poi morì. </p>
<p class="C5 V32"> Noè aveva cinquecento anni quando generò Sem, Cam e Iafet. </p>
<p class="C6 V1"> Quando gli uomini cominciarono a moltiplicarsi sulla terra e nacquero loro delle figlie, </p>
<p class="C6 V2"> i figli di Dio videro che le figlie degli uomini erano belle e ne presero per mogli a loro scelta. </p>
<p class="C6 V3"> Allora il Signore disse: «Il mio spirito non resterà sempre nell’uomo, perché egli è carne e la sua vita sarà di centoventi anni». </p>
<p class="C6 V4"> C’erano sulla terra i giganti a quei tempi – e anche dopo –, quando i figli di Dio si univano alle figlie degli uomini e queste partorivano loro dei figli: sono questi gli eroi dell’antichità, uomini famosi. </p>
<p class="C6 V5"> Il Signore vide che la malvagità degli uomini era grande sulla terra e che ogni intimo intento del loro cuore non era altro che male, sempre. </p>
<p class="C6 V6"> E il Signore si pentì di aver fatto l’uomo sulla terra e se ne addolorò in cuor suo. </p>
<p class="C6 V7"> Il Signore disse: «Cancellerò dalla faccia della terra l’uomo che ho creato e, con l’uomo, anche il bestiame e i rettili e gli uccelli del cielo, perché sono pentito di averli fatti». </p>
<p class="C6 V8"> Ma Noè trovò grazia agli occhi del Signore. </p>
<p class="C6 V9"> Questa è la discendenza di Noè. Noè era uomo giusto e integro tra i suoi contemporanei e camminava con Dio. </p>
<p class="C6 V10"> Noè generò tre figli: Sem, Cam e Iafet. </p>
<p class="C6 V11"> Ma la terra era corrotta davanti a Dio e piena di violenza. </p>
<p class="C6 V12"> Dio guardò la terra ed ecco, essa era corrotta, perché ogni uomo aveva pervertito la sua condotta sulla terra. </p>
<p class="C6 V13"> Allora Dio disse a Noè: «È venuta per me la fine di ogni uomo, perché la terra, per causa loro, è piena di violenza; ecco, io li distruggerò insieme con la terra. </p>
<p class="C6 V14"> Fatti un’arca di legno di cipresso; dividerai l’arca in scompartimenti e la spalmerai di bitume dentro e fuori. </p>
<p class="C6 V15"> Ecco come devi farla: l’arca avrà trecento cubiti di lunghezza, cinquanta di larghezza e trenta di altezza. </p>
<p class="C6 V16"> Farai nell’arca un tetto e, a un cubito più sopra, la terminerai; da un lato metterai la porta dell’arca. La farai a piani: inferiore, medio e superiore. </p>
<p class="C6 V17"> Ecco, io sto per mandare il diluvio, cioè le acque, sulla terra, per distruggere sotto il cielo ogni carne in cui c’è soffio di vita; quanto è sulla terra perirà. </p>
<p class="C6 V18"> Ma con te io stabilisco la mia alleanza. Entrerai nell’arca tu e con te i tuoi figli, tua moglie e le mogli dei tuoi figli. </p>
<p class="C6 V19"> Di quanto vive, di ogni carne, introdurrai nell’arca due di ogni specie, per conservarli in vita con te: siano maschio e femmina. </p>
<p class="C6 V20"> Degli uccelli, secondo la loro specie, del bestiame, secondo la propria specie, e di tutti i rettili del suolo, secondo la loro specie, due di ognuna verranno con te, per essere conservati in vita. </p>
<p class="C6 V21"> Quanto a te, prenditi ogni sorta di cibo da mangiare e fanne provvista: sarà di nutrimento per te e per loro». </p>
<p class="C6 V22"> Noè eseguì ogni cosa come Dio gli aveva comandato: così fece. </p>
<p class="C7 V1"> Il Signore disse a Noè: «Entra nell’arca tu con tutta la tua famiglia, perché ti ho visto giusto dinanzi a me in questa generazione. </p>
<p class="C7 V2"> Di ogni animale puro prendine con te sette paia, il maschio e la sua femmina; degli animali che non sono puri un paio, il maschio e la sua femmina. </p>
<p class="C7 V3"> Anche degli uccelli del cielo, sette paia, maschio e femmina, per conservarne in vita la razza su tutta la terra. </p>
<p class="C7 V4"> Perché tra sette giorni farò piovere sulla terra per quaranta giorni e quaranta notti; cancellerò dalla terra ogni essere che ho fatto». </p>
<p class="C7 V5"> Noè fece quanto il Signore gli aveva comandato. </p>
<p class="C7 V6"> Noè aveva seicento anni quando venne il diluvio, cioè le acque sulla terra. </p>
<p class="C7 V7"> Noè entrò nell’arca e con lui i suoi figli, sua moglie e le mogli dei suoi figli, per sottrarsi alle acque del diluvio. </p>
<p class="C7 V8"> Degli animali puri e di quelli impuri, degli uccelli e di tutti gli esseri che strisciano sul suolo </p>
<p class="C7 V9"> un maschio e una femmina entrarono, a due a due, nell’arca, come Dio aveva comandato a Noè. </p>
<p class="C7 V10"> Dopo sette giorni, le acque del diluvio furono sopra la terra; </p>
<p class="C7 V11"> nell’anno seicentesimo della vita di Noè, nel secondo mese, il diciassette del mese, in quello stesso giorno, eruppero tutte le sorgenti del grande abisso e le cateratte del cielo si aprirono. </p>
<p class="C7 V12"> Cadde la pioggia sulla terra per quaranta giorni e quaranta notti. </p>
<p class="C7 V13"> In quello stesso giorno entrarono nell’arca Noè, con i figli Sem, Cam e Iafet, la moglie di Noè, le tre mogli dei suoi tre figli; </p>
<p class="C7 V14"> essi e tutti i viventi, secondo la loro specie, e tutto il bestiame, secondo la propria specie, e tutti i rettili che strisciano sulla terra, secondo la loro specie, tutti i volatili, secondo la loro specie, tutti gli uccelli, tutti gli esseri alati. </p>
<p class="C7 V15"> Vennero dunque a Noè nell’arca, a due a due, di ogni carne in cui c’è il soffio di vita. </p>
<p class="C7 V16"> Quelli che venivano, maschio e femmina d’ogni carne, entrarono come gli aveva comandato Dio. Il Signore chiuse la porta dietro di lui. </p>
<p class="C7 V17"> Il diluvio durò sulla terra quaranta giorni: le acque crebbero e sollevarono l’arca, che s’innalzò sulla terra. </p>
<p class="C7 V18"> Le acque furono travolgenti e crebbero molto sopra la terra e l’arca galleggiava sulle acque. </p>
<p class="C7 V19"> Le acque furono sempre più travolgenti sopra la terra e coprirono tutti i monti più alti che sono sotto tutto il cielo. </p>
<p class="C7 V20"> Le acque superarono in altezza di quindici cubiti i monti che avevano ricoperto. </p>
<p class="C7 V21"> Perì ogni essere vivente che si muove sulla terra, uccelli, bestiame e fiere e tutti gli esseri che brulicano sulla terra e tutti gli uomini. </p>
<p class="C7 V22"> Ogni essere che ha un alito di vita nelle narici, cioè quanto era sulla terra asciutta, morì. </p>
<p class="C7 V23"> Così fu cancellato ogni essere che era sulla terra: dagli uomini agli animali domestici, ai rettili e agli uccelli del cielo; essi furono cancellati dalla terra e rimase solo Noè e chi stava con lui nell’arca. </p>
<p class="C7 V24"> Le acque furono travolgenti sopra la terra centocinquanta giorni. </p>
<p class="C8 V1"> Dio si ricordò di Noè, di tutte le fiere e di tutti gli animali domestici che erano con lui nell’arca. Dio fece passare un vento sulla terra e le acque si abbassarono. </p>
<p class="C8 V1"> 6«Esci dall’arca tu e tua moglie, i tuoi figli e le mogli dei tuoi figli con te. </p>
<p class="C8 V2"> Le fonti dell’abisso e le cateratte del cielo furono chiuse e fu trattenuta la pioggia dal cielo; </p>
<p class="C8 V3"> le acque andarono via via ritirandosi dalla terra e calarono dopo centocinquanta giorni. </p>
<p class="C8 V4"> Nel settimo mese, il diciassette del mese, l’arca si posò sui monti dell’Araràt. </p>
<p class="C8 V5"> Le acque andarono via via diminuendo fino al decimo mese. Nel decimo mese, il primo giorno del mese, apparvero le cime dei monti. </p>
<p class="C8 V6"> Trascorsi quaranta giorni, Noè aprì la finestra che aveva fatto nell’arca </p>
<p class="C8 V7"> e fece uscire un corvo. Esso uscì andando e tornando, finché si prosciugarono le acque sulla terra. </p>
<p class="C8 V8"> Noè poi fece uscire una colomba, per vedere se le acque si fossero ritirate dal suolo; </p>
<p class="C8 V9"> ma la colomba, non trovando dove posare la pianta del piede, tornò a lui nell’arca, perché c’era ancora l’acqua su tutta la terra. Egli stese la mano, la prese e la fece rientrare presso di sé nell’arca. </p>
<p class="C8 V10"> Attese altri sette giorni e di nuovo fece uscire la colomba dall’arca </p>
<p class="C8 V11"> e la colomba tornò a lui sul far della sera; ecco, essa aveva nel becco una tenera foglia di ulivo. Noè comprese che le acque si erano ritirate dalla terra. </p>
<p class="C8 V12"> Aspettò altri sette giorni, poi lasciò andare la colomba; essa non tornò più da lui. </p>
<p class="C8 V13"> L’anno seicentouno della vita di Noè, il primo mese, il primo giorno del mese, le acque si erano prosciugate sulla terra; Noè tolse la copertura dell’arca ed ecco, la superficie del suolo era asciutta. </p>
<p class="C8 V14"> Nel secondo mese, il ventisette del mese, tutta la terra si era prosciugata. </p>
<p class="C8 V15"> Dio ordinò a Noè: </p>
<p class="C8 V17"> Tutti gli animali d’ogni carne che hai con te, uccelli, bestiame e tutti i rettili che strisciano sulla terra, falli uscire con te, perché possano diffondersi sulla terra, siano fecondi e si moltiplichino su di essa». </p>
<p class="C8 V18"> Noè uscì con i figli, la moglie e le mogli dei figli. </p>
<p class="C8 V19"> Tutti i viventi e tutto il bestiame e tutti gli uccelli e tutti i rettili che strisciano sulla terra, secondo le loro specie, uscirono dall’arca. </p>
<p class="C8 V20"> Allora Noè edificò un altare al Signore; prese ogni sorta di animali puri e di uccelli puri e offrì olocausti sull’altare. </p>
<p class="C8 V21"> Il Signore ne odorò il profumo gradito e disse in cuor suo: «Non maledirò più il suolo a causa dell’uomo, perché ogni intento del cuore umano è incline al male fin dall’adolescenza; né colpirò più ogni essere vivente come ho fatto. </p>
<p class="C8 V22"> Finché durerà la terra, seme e mèsse, freddo e caldo, estate e inverno, giorno e notte non cesseranno». </p>
<p class="C9 V1"> Dio benedisse Noè e i suoi figli e disse loro: «Siate fecondi e moltiplicatevi e riempite la terra. </p>
<p class="C9 V2"> Il timore e il terrore di voi sia in tutti gli animali della terra e in tutti gli uccelli del cielo. Quanto striscia sul suolo e tutti i pesci del mare sono dati in vostro potere. </p>
<p class="C9 V3"> Ogni essere che striscia e ha vita vi servirà di cibo: vi do tutto questo, come già le verdi erbe. </p>
<p class="C9 V4"> Soltanto non mangerete la carne con la sua vita, cioè con il suo sangue. </p>
<p class="C9 V5"> Del sangue vostro, ossia della vostra vita, io domanderò conto; ne domanderò conto a ogni essere vivente e domanderò conto della vita dell’uomo all’uomo, a ognuno di suo fratello. </p>
<p class="C9 V6"> Chi sparge il sangue dell’uomo, dall’uomo il suo sangue sarà sparso, perché a immagine di Dio è stato fatto l’uomo. </p>
<p class="C9 V7"> E voi, siate fecondi e moltiplicatevi, siate numerosi sulla terra e dominatela». </p>
<p class="C9 V8"> Dio disse a Noè e ai suoi figli con lui: 9«Quanto a me, ecco io stabilisco la mia alleanza con voi e con i vostri discendenti dopo di voi, </p>
<p class="C9 V10"> con ogni essere vivente che è con voi, uccelli, bestiame e animali selvatici, con tutti gli animali che sono usciti dall’arca, con tutti gli animali della terra. </p>
<p class="C9 V11"> Io stabilisco la mia alleanza con voi: non sarà più distrutta alcuna carne dalle acque del diluvio, né il diluvio devasterà più la terra». </p>
<p class="C9 V12"> Dio disse: «Questo è il segno dell’alleanza, che io pongo tra me e voi e ogni essere vivente che è con voi, per tutte le generazioni future. </p>
<p class="C9 V13"> Pongo il mio arco sulle nubi, perché sia il segno dell’alleanza tra me e la terra. </p>
<p class="C9 V14"> Quando ammasserò le nubi sulla terra e apparirà l’arco sulle nubi, </p>
<p class="C9 V15"> ricorderò la mia alleanza che è tra me e voi e ogni essere che vive in ogni carne, e non ci saranno più le acque per il diluvio, per distruggere ogni carne. </p>
<p class="C9 V16"> L’arco sarà sulle nubi, e io lo guarderò per ricordare l’alleanza eterna tra Dio e ogni essere che vive in ogni carne che è sulla terra». </p>
<p class="C9 V17"> Disse Dio a Noè: «Questo è il segno dell’alleanza che io ho stabilito tra me e ogni carne che è sulla terra». </p>
<p class="C9 V18"> I figli di Noè che uscirono dall’arca furono Sem, Cam e Iafet; Cam è il padre di Canaan. </p>
<p class="C9 V19"> Questi tre sono i figli di Noè e da questi fu popolata tutta la terra. </p>
<p class="C9 V20"> Ora Noè, coltivatore della terra, cominciò a piantare una vigna. </p>
<p class="C9 V21"> Avendo bevuto il vino, si ubriacò e si denudò all’interno della sua tenda. </p>
<p class="C9 V22"> Cam, padre di Canaan, vide la nudità di suo padre e raccontò la cosa ai due fratelli che stavano fuori. </p>
<p class="C9 V23"> Allora Sem e Iafet presero il mantello, se lo misero tutti e due sulle spalle e, camminando a ritroso, coprirono la nudità del loro padre; avendo tenuto la faccia rivolta indietro, non videro la nudità del loro padre. </p>
<p class="C9 V24"> Quando Noè si fu risvegliato dall’ebbrezza, seppe quanto gli aveva fatto il figlio minore; </p>
<p class="C9 V25"> allora disse: «Sia maledetto Canaan! Schiavo degli schiavi sarà per i suoi fratelli!». </p>
<p class="C9 V26"> E aggiunse: «Benedetto il Signore, Dio di Sem, Canaan sia suo schiavo! </p>
<p class="C9 V27"> Dio dilati Iafet ed egli dimori nelle tende di Sem, Canaan sia suo schiavo!». </p>
<p class="C9 V28"> Noè visse, dopo il diluvio, trecentocinquanta anni. </p>
<p class="C9 V29"> L’intera vita di Noè fu di novecentocinquanta anni; poi morì. </p>
<p class="C10 V1"> Questa è la discendenza dei figli di Noè: Sem, Cam e Iafet, ai quali nacquero figli dopo il diluvio. </p>
<p class="C10 V2"> I figli di Iafet: Gomer, Magòg, Madai, Iavan, Tubal, Mesec e Tiras. </p>
<p class="C10 V2"> 4 Arpacsàd generò Selach e Selach generò Eber. </p>
<p class="C10 V3"> I figli di Gomer: Aschenàz, Rifat e Togarmà. </p>
<p class="C10 V4"> I figli di Iavan: Elisa, Tarsis, i Chittìm e i Dodanìm. </p>
<p class="C10 V5"> Da costoro derivarono le genti disperse per le isole, nei loro territori, ciascuna secondo la propria lingua e secondo le loro famiglie, nelle rispettive nazioni. </p>
<p class="C10 V6"> I figli di Cam: Etiopia, Egitto, Put e Canaan. </p>
<p class="C10 V7"> I figli di Etiopia: Seba, Avìla, Sabta, Raamà e Sabtecà. I figli di Raamà: Saba e Dedan. </p>
<p class="C10 V8"> Etiopia generò Nimrod: costui cominciò a essere potente sulla terra. </p>
<p class="C10 V9"> Egli era valente nella caccia davanti al Signore, perciò si dice: «Come Nimrod, valente cacciatore davanti al Signore». </p>
<p class="C10 V10"> L’inizio del suo regno fu Babele, Uruc, Accad e Calne, nella regione di Sinar. </p>
<p class="C10 V11"> Da quella terra si portò ad Assur e costruì Ninive, Recobòt-Ir e Calach, </p>
<p class="C10 V12"> e Resen tra Ninive e Calach; quella è la grande città. </p>
<p class="C10 V13"> Egitto generò quelli di Lud, Anam, Laab, Naftuch, </p>
<p class="C10 V14"> Patros, Casluch e Caftor, da dove uscirono i Filistei. </p>
<p class="C10 V15"> Canaan generò Sidone, suo primogenito, e Chet </p>
<p class="C10 V16"> e il Gebuseo, l’Amorreo, il Gergeseo, </p>
<p class="C10 V17"> l’Eveo, l’Archeo e il Sineo, </p>
<p class="C10 V18"> l’Arvadeo, il Semareo e il Camateo. In seguito si dispersero le famiglie dei Cananei. </p>
<p class="C10 V19"> Il confine dei Cananei andava da Sidone in direzione di Gerar fino a Gaza, poi in direzione di Sòdoma, Gomorra, Adma e Seboìm fino a Lesa. </p>
<p class="C10 V20"> Questi furono i figli di Cam secondo le loro famiglie e le loro lingue, nei loro territori e nelle rispettive nazioni. </p>
<p class="C10 V21"> Anche a Sem, fratello maggiore di Iafet e capostipite di tutti i figli di Eber, nacque una discendenza. </p>
<p class="C10 V22"> I figli di Sem: Elam, Assur, Arpacsàd, Lud e Aram. </p>
<p class="C10 V23"> I figli di Aram: Us, Ul, Gheter e Mas. </p>
<p class="C10 V25"> A Eber nacquero due figli: uno si chiamò Peleg, perché ai suoi tempi fu divisa la terra, e il fratello si chiamò Ioktan. </p>
<p class="C10 V26"> Ioktan generò Almodàd, Selef, Asarmàvet, Ierach, </p>
<p class="C10 V27"> Adoràm, Uzal, Dikla, </p>
<p class="C10 V28"> Obal, Abimaèl, Saba, </p>
<p class="C10 V29"> Ofir, Avìla e Iobab. Tutti questi furono i figli di Ioktan; </p>
<p class="C10 V30"> la loro sede era sulle montagne dell’oriente, da Mesa in direzione di Sefar. </p>
<p class="C10 V31"> Questi furono i figli di Sem secondo le loro famiglie e le loro lingue, nei loro territori, secondo le rispettive nazioni. </p>
<p class="C10 V32"> Queste furono le famiglie dei figli di Noè secondo le loro genealogie, nelle rispettive nazioni. Da costoro si dispersero le nazioni sulla terra dopo il diluvio. </p>
<p class="C11 V1"> Tutta la terra aveva un’unica lingua e uniche parole. </p>
<p class="C11 V2"> Emigrando dall’oriente, gli uomini capitarono in una pianura nella regione di Sinar e vi si stabilirono. </p>
<p class="C11 V3"> Si dissero l’un l’altro: «Venite, facciamoci mattoni e cuociamoli al fuoco». Il mattone servì loro da pietra e il bitume da malta. </p>
<p class="C11 V4"> Poi dissero: «Venite, costruiamoci una città e una torre, la cui cima tocchi il cielo, e facciamoci un nome, per non disperderci su tutta la terra». </p>
<p class="C11 V5"> Ma il Signore scese a vedere la città e la torre che i figli degli uomini stavano costruendo. </p>
<p class="C11 V6"> Il Signore disse: «Ecco, essi sono un unico popolo e hanno tutti un’unica lingua; questo è l’inizio della loro opera, e ora quanto avranno in progetto di fare non sarà loro impossibile. </p>
<p class="C11 V7"> Scendiamo dunque e confondiamo la loro lingua, perché non comprendano più l’uno la lingua dell’altro». </p>
<p class="C11 V8"> Il Signore li disperse di là su tutta la terra ed essi cessarono di costruire la città. </p>
<p class="C11 V9"> Per questo la si chiamò Babele, perché là il Signore confuse la lingua di tutta la terra e di là il Signore li disperse su tutta la terra. </p>
<p class="C11 V10"> Questa è la discendenza di Sem: Sem aveva cento anni quando generò Arpacsàd, due anni dopo il diluvio; </p>
<p class="C11 V11"> Sem, dopo aver generato Arpacsàd, visse cinquecento anni e generò figli e figlie. </p>
<p class="C11 V12"> Arpacsàd aveva trentacinque anni quando generò Selach; </p>
<p class="C11 V13"> Arpacsàd, dopo aver generato Selach, visse quattrocentotré anni e generò figli e figlie. </p>
<p class="C11 V14"> Selach aveva trent’anni quando generò Eber; </p>
<p class="C11 V15"> Selach, dopo aver generato Eber, visse quattrocentotré anni e generò figli e figlie. </p>
<p class="C11 V16"> Eber aveva trentaquattro anni quando generò Peleg; </p>
<p class="C11 V17"> Eber, dopo aver generato Peleg, visse quattrocentotrenta anni e generò figli e figlie. </p>
<p class="C11 V18"> Peleg aveva trent’anni quando generò Reu; </p>
<p class="C11 V19"> Peleg, dopo aver generato Reu, visse duecentonove anni e generò figli e figlie. </p>
<p class="C11 V20"> Reu aveva trentadue anni quando generò Serug; </p>
<p class="C11 V21"> Reu, dopo aver generato Serug, visse duecentosette anni e generò figli e figlie. </p>
<p class="C11 V22"> Serug aveva trent’anni quando generò Nacor; </p>
<p class="C11 V23"> Serug, dopo aver generato Nacor, visse duecento anni e generò figli e figlie. </p>
<p class="C11 V24"> Nacor aveva ventinove anni quando generò Terach; </p>
<p class="C11 V25"> Nacor, dopo aver generato Terach, visse centodiciannove anni e generò figli e figlie. </p>
<p class="C11 V26"> Terach aveva settant’anni quando generò Abram, Nacor e Aran. </p>
<p class="C11 V27"> Questa è la discendenza di Terach: Terach generò Abram, Nacor e Aran; Aran generò Lot. </p>
<p class="C11 V28"> Aran poi morì alla presenza di suo padre Terach nella sua terra natale, in Ur dei Caldei. </p>
<p class="C11 V29"> Abram e Nacor presero moglie; la moglie di Abram si chiamava Sarài e la moglie di Nacor Milca, che era figlia di Aran, padre di Milca e padre di Isca. </p>
<p class="C11 V30"> Sarài era sterile e non aveva figli. </p>
<p class="C11 V31"> Poi Terach prese Abram, suo figlio, e Lot, figlio di Aran, figlio cioè di suo figlio, e Sarài sua nuora, moglie di Abram suo figlio, e uscì con loro da Ur dei Caldei per andare nella terra di Canaan. Arrivarono fino a Carran e vi si stabilirono. </p>
<p class="C11 V32"> La vita di Terach fu di duecentocinque anni; Terach morì a Carran. </p>
<p class="C12 V1"> Il Signore disse ad Abram: «Vattene dalla tua terra, dalla tua parentela e dalla casa di tuo padre, verso la terra che io ti indicherò. </p>
<p class="C12 V2"> Farò di te una grande nazione e ti benedirò, renderò grande il tuo nome e possa tu essere una benedizione. </p>
<p class="C12 V3"> Benedirò coloro che ti benediranno e coloro che ti malediranno maledirò, e in te si diranno benedette tutte le famiglie della terra». </p>
<p class="C12 V4"> Allora Abram partì, come gli aveva ordinato il Signore, e con lui partì Lot. Abram aveva settantacinque anni quando lasciò Carran. </p>
<p class="C12 V5"> Abram prese la moglie Sarài e Lot, figlio di suo fratello, e tutti i beni che avevano acquistati in Carran e tutte le persone che lì si erano procurate e si incamminarono verso la terra di Canaan. Arrivarono nella terra di Canaan </p>
<p class="C12 V6"> e Abram la attraversò fino alla località di Sichem, presso la Quercia di Morè. Nella terra si trovavano allora i Cananei. </p>
<p class="C12 V7"> Il Signore apparve ad Abram e gli disse: «Alla tua discendenza io darò questa terra». Allora Abram costruì in quel luogo un altare al Signore che gli era apparso. </p>
<p class="C12 V8"> Di là passò sulle montagne a oriente di Betel e piantò la tenda, avendo Betel ad occidente e Ai ad oriente. Lì costruì un altare al Signore e invocò il nome del Signore. </p>
<p class="C12 V9"> Poi Abram levò la tenda per andare ad accamparsi nel Negheb. </p>
<p class="C12 V10"> Venne una carestia nella terra e Abram scese in Egitto per soggiornarvi, perché la carestia gravava su quella terra. </p>
<p class="C12 V11"> Quando fu sul punto di entrare in Egitto, disse alla moglie Sarài: «Vedi, io so che tu sei donna di aspetto avvenente. </p>
<p class="C12 V12"> Quando gli Egiziani ti vedranno, penseranno: “Costei è sua moglie”, e mi uccideranno, mentre lasceranno te in vita. </p>
<p class="C12 V13"> Di’, dunque, che tu sei mia sorella, perché io sia trattato bene per causa tua e io viva grazie a te». </p>
<p class="C12 V14"> Quando Abram arrivò in Egitto, gli Egiziani videro che la donna era molto avvenente. </p>
<p class="C12 V15"> La osservarono gli ufficiali del faraone e ne fecero le lodi al faraone; così la donna fu presa e condotta nella casa del faraone. </p>
<p class="C12 V16"> A causa di lei, egli trattò bene Abram, che ricevette greggi e armenti e asini, schiavi e schiave, asine e cammelli. </p>
<p class="C12 V17"> Ma il Signore colpì il faraone e la sua casa con grandi calamità, per il fatto di Sarài, moglie di Abram. </p>
<p class="C12 V18"> Allora il faraone convocò Abram e gli disse: «Che mi hai fatto? Perché non mi hai dichiarato che era tua moglie? </p>
<p class="C12 V19"> Perché hai detto: “È mia sorella”, così che io me la sono presa in moglie? E ora eccoti tua moglie: prendila e vattene!». </p>
<p class="C12 V20"> Poi il faraone diede disposizioni su di lui ad alcuni uomini, che lo allontanarono insieme con la moglie e tutti i suoi averi. </p>
<p class="C13 V1"> Dall’Egitto Abram risalì nel Negheb, con la moglie e tutti i suoi averi; Lot era con lui. </p>
<p class="C13 V2"> Abram era molto ricco in bestiame, argento e oro. </p>
<p class="C13 V3"> Abram si spostò a tappe dal Negheb fino a Betel, fino al luogo dov’era già prima la sua tenda, tra Betel e Ai, </p>
<p class="C13 V4"> il luogo dove prima aveva costruito l’altare: lì Abram invocò il nome del Signore. </p>
<p class="C13 V5"> Ma anche Lot, che accompagnava Abram, aveva greggi e armenti e tende, </p>
<p class="C13 V6"> e il territorio non consentiva che abitassero insieme, perché avevano beni troppo grandi e non potevano abitare insieme. </p>
<p class="C13 V7"> Per questo sorse una lite tra i mandriani di Abram e i mandriani di Lot. I Cananei e i Perizziti abitavano allora nella terra. </p>
<p class="C13 V8"> Abram disse a Lot: «Non vi sia discordia tra me e te, tra i miei mandriani e i tuoi, perché noi siamo fratelli. </p>
<p class="C13 V9"> Non sta forse davanti a te tutto il territorio? Sepàrati da me. Se tu vai a sinistra, io andrò a destra; se tu vai a destra, io andrò a sinistra». </p>
<p class="C13 V10"> Allora Lot alzò gli occhi e vide che tutta la valle del Giordano era un luogo irrigato da ogni parte – prima che il Signore distruggesse Sòdoma e Gomorra – come il giardino del Signore, come la terra d’Egitto fino a Soar. </p>
<p class="C13 V11"> Lot scelse per sé tutta la valle del Giordano e trasportò le tende verso oriente. Così si separarono l’uno dall’altro: </p>
<p class="C13 V12"> Abram si stabilì nella terra di Canaan e Lot si stabilì nelle città della valle e piantò le tende vicino a Sòdoma. </p>
<p class="C13 V13"> Ora gli uomini di Sòdoma erano malvagi e peccavano molto contro il Signore. </p>
<p class="C13 V14"> Allora il Signore disse ad Abram, dopo che Lot si era separato da lui: «Alza gli occhi e, dal luogo dove tu stai, spingi lo sguardo verso il settentrione e il mezzogiorno, verso l’oriente e l’occidente. </p>
<p class="C13 V15"> Tutta la terra che tu vedi, io la darò a te e alla tua discendenza per sempre. </p>
<p class="C13 V16"> Renderò la tua discendenza come la polvere della terra: se uno può contare la polvere della terra, potrà contare anche i tuoi discendenti. </p>
<p class="C13 V17"> Àlzati, percorri la terra in lungo e in largo, perché io la darò a te». </p>
<p class="C13 V18"> Poi Abram si spostò con le sue tende e andò a stabilirsi alle Querce di Mamre, che sono ad Ebron, e vi costruì un altare al Signore. </p>
<p class="C14 V1"> Al tempo di Amrafèl re di Sinar, di Ariòc re di Ellasàr, di Chedorlaòmer re dell’Elam e di Tidal re di Goìm, </p>
<p class="C14 V2"> costoro mossero guerra contro Bera re di Sòdoma, Birsa re di Gomorra, Sinab re di Adma, Semeber re di Seboìm, e contro il re di Bela, cioè Soar. </p>
<p class="C14 V3"> Tutti questi si concentrarono nella valle di Siddìm, cioè del Mar Morto. </p>
<p class="C14 V4"> Per dodici anni essi erano stati sottomessi a Chedorlaòmer, ma il tredicesimo anno si erano ribellati. </p>
<p class="C14 V5"> Nell’anno quattordicesimo arrivarono Chedorlaòmer e i re che erano con lui e sconfissero i Refaìm ad Astarot-Karnàim, gli Zuzìm ad Am, gli Emìm a Save-Kiriatàim </p>
<p class="C14 V6"> e gli Urriti sulle montagne di Seir fino a El-Paran, che è presso il deserto. </p>
<p class="C14 V7"> Poi mutarono direzione e vennero a En-Mispàt, cioè Kades, e devastarono tutto il territorio degli Amaleciti e anche degli Amorrei che abitavano a Casesòn-Tamar. </p>
<p class="C14 V8"> Allora il re di Sòdoma, il re di Gomorra, il re di Adma, il re di Seboìm e il re di Bela, cioè Soar, uscirono e si schierarono a battaglia nella valle di Siddìm, contro di essi, </p>
<p class="C14 V9"> cioè contro Chedorlaòmer re dell’Elam, Tidal re di Goìm, Amrafèl re di Sinar e Ariòc re di Ellasàr: quattro re contro cinque. </p>
<p class="C14 V10"> La valle di Siddìm era piena di pozzi di bitume; messi in fuga, il re di Sòdoma e il re di Gomorra vi caddero dentro, mentre gli altri fuggirono sulla montagna. </p>
<p class="C14 V11"> Gli invasori presero tutti i beni di Sòdoma e Gomorra e tutti i loro viveri e se ne andarono. </p>
<p class="C14 V12"> Prima di andarsene catturarono anche Lot, figlio del fratello di Abram, e i suoi beni: egli risiedeva appunto a Sòdoma. </p>
<p class="C14 V13"> Ma un fuggiasco venne ad avvertire Abram l’Ebreo, che si trovava alle Querce di Mamre l’Amorreo, fratello di Escol e fratello di Aner, i quali erano alleati di Abram. </p>
<p class="C14 V14"> Quando Abram seppe che suo fratello era stato preso prigioniero, organizzò i suoi uomini esperti nelle armi, schiavi nati nella sua casa, in numero di trecentodiciotto, e si diede all’inseguimento fino a Dan. </p>
<p class="C14 V15"> Fece delle squadre, lui e i suoi servi, contro di loro, li sconfisse di notte e li inseguì fino a Coba, a settentrione di Damasco. </p>
<p class="C14 V16"> Recuperò così tutti i beni e anche Lot suo fratello, i suoi beni, con le donne e il popolo. </p>
<p class="C14 V17"> Quando Abram fu di ritorno, dopo la sconfitta di Chedorlaòmer e dei re che erano con lui, il re di Sòdoma gli uscì incontro nella valle di Save, cioè la valle del Re. </p>
<p class="C14 V18"> Intanto Melchìsedek, re di Salem, offrì pane e vino: era sacerdote del Dio altissimo </p>
<p class="C14 V19"> e benedisse Abram con queste parole: «Sia benedetto Abram dal Dio altissimo, creatore del cielo e della terra, </p>
<p class="C14 V20"> e benedetto sia il Dio altissimo, che ti ha messo in mano i tuoi nemici». Ed egli diede a lui la decima di tutto. </p>
<p class="C14 V21"> Il re di Sòdoma disse ad Abram: «Dammi le persone; i beni prendili per te». </p>
<p class="C14 V22"> Ma Abram disse al re di Sòdoma: «Alzo la mano davanti al Signore, il Dio altissimo, creatore del cielo e della terra: </p>
<p class="C14 V23"> né un filo né un legaccio di sandalo, niente io prenderò di ciò che è tuo; non potrai dire: io ho arricchito Abram. </p>
<p class="C14 V24"> Per me niente, se non quello che i servi hanno mangiato; quanto a ciò che spetta agli uomini che sono venuti con me, Aner, Escol e Mamre, essi stessi si prendano la loro parte». </p>
<p class="C15 V1"> Dopo tali fatti, fu rivolta ad Abram, in visione, questa parola del Signore: «Non temere, Abram. Io sono il tuo scudo; la tua ricompensa sarà molto grande». </p>
<p class="C15 V2"> Rispose Abram: «Signore Dio, che cosa mi darai? Io me ne vado senza figli e l’erede della mia casa è Elièzer di Damasco». </p>
<p class="C15 V3"> Soggiunse Abram: «Ecco, a me non hai dato discendenza e un mio domestico sarà mio erede». </p>
<p class="C15 V4"> Ed ecco, gli fu rivolta questa parola dal Signore: «Non sarà costui il tuo erede, ma uno nato da te sarà il tuo erede». </p>
<p class="C15 V5"> Poi lo condusse fuori e gli disse: «Guarda in cielo e conta le stelle, se riesci a contarle»; e soggiunse: «Tale sarà la tua discendenza». </p>
<p class="C15 V6"> Egli credette al Signore, che glielo accreditò come giustizia. </p>
<p class="C15 V7"> E gli disse: «Io sono il Signore, che ti ho fatto uscire da Ur dei Caldei per darti in possesso questa terra». </p>
<p class="C15 V8"> Rispose: «Signore Dio, come potrò sapere che ne avrò il possesso?». </p>
<p class="C15 V9"> Gli disse: «Prendimi una giovenca di tre anni, una capra di tre anni, un ariete di tre anni, una tortora e un colombo». </p>
<p class="C15 V10"> Andò a prendere tutti questi animali, li divise in due e collocò ogni metà di fronte all’altra; non divise però gli uccelli. </p>
<p class="C15 V11"> Gli uccelli rapaci calarono su quei cadaveri, ma Abram li scacciò. </p>
<p class="C15 V12"> Mentre il sole stava per tramontare, un torpore cadde su Abram, ed ecco terrore e grande oscurità lo assalirono. </p>
<p class="C15 V13"> Allora il Signore disse ad Abram: «Sappi che i tuoi discendenti saranno forestieri in una terra non loro; saranno fatti schiavi e saranno oppressi per quattrocento anni. </p>
<p class="C15 V14"> Ma la nazione che essi avranno servito, la giudicherò io: dopo, essi usciranno con grandi ricchezze. </p>
<p class="C15 V15"> Quanto a te, andrai in pace presso i tuoi padri; sarai sepolto dopo una vecchiaia felice. </p>
<p class="C15 V16"> Alla quarta generazione torneranno qui, perché l’iniquità degli Amorrei non ha ancora raggiunto il colmo». </p>
<p class="C15 V17"> Quando, tramontato il sole, si era fatto buio fitto, ecco un braciere fumante e una fiaccola ardente passare in mezzo agli animali divisi. </p>
<p class="C15 V18"> In quel giorno il Signore concluse quest’alleanza con Abram: «Alla tua discendenza io do questa terra, dal fiume d’Egitto al grande fiume, il fiume Eufrate; </p>
<p class="C15 V19"> la terra dove abitano i Keniti, i Kenizziti, i Kadmoniti, </p>
<p class="C15 V20"> gli Ittiti, i Perizziti, i Refaìm, </p>
<p class="C15 V21"> gli Amorrei, i Cananei, i Gergesei e i Gebusei». </p>
<p class="C16 V1"> Sarài, moglie di Abram, non gli aveva dato figli. Avendo però una schiava egiziana chiamata Agar, </p>
<p class="C16 V2"> Sarài disse ad Abram: «Ecco, il Signore mi ha impedito di aver prole; unisciti alla mia schiava: forse da lei potrò avere figli». Abram ascoltò l’invito di Sarài. </p>
<p class="C16 V3"> Così, al termine di dieci anni da quando Abram abitava nella terra di Canaan, Sarài, moglie di Abram, prese Agar l’Egiziana, sua schiava, e la diede in moglie ad Abram, suo marito. </p>
<p class="C16 V4"> Egli si unì ad Agar, che restò incinta. Ma, quando essa si accorse di essere incinta, la sua padrona non contò più nulla per lei. </p>
<p class="C16 V5"> Allora Sarài disse ad Abram: «L’offesa a me fatta ricada su di te! Io ti ho messo in grembo la mia schiava, ma da quando si è accorta d’essere incinta, io non conto più niente per lei. Il Signore sia giudice tra me e te!». </p>
<p class="C16 V6"> Abram disse a Sarài: «Ecco, la tua schiava è in mano tua: trattala come ti piace». Sarài allora la maltrattò, tanto che quella fuggì dalla sua presenza. </p>
<p class="C16 V7"> La trovò l’angelo del Signore presso una sorgente d’acqua nel deserto, la sorgente sulla strada di Sur, </p>
<p class="C16 V8"> e le disse: «Agar, schiava di Sarài, da dove vieni e dove vai?». Rispose: «Fuggo dalla presenza della mia padrona Sarài». </p>
<p class="C16 V9"> Le disse l’angelo del Signore: «Ritorna dalla tua padrona e restale sottomessa». </p>
<p class="C16 V10"> Le disse ancora l’angelo del Signore: «Moltiplicherò la tua discendenza e non si potrà contarla, tanto sarà numerosa». </p>
<p class="C16 V11"> Soggiunse poi l’angelo del Signore: «Ecco, sei incinta: partorirai un figlio e lo chiamerai Ismaele, perché il Signore ha udito il tuo lamento. </p>
<p class="C16 V12"> Egli sarà come un asino selvatico; la sua mano sarà contro tutti e la mano di tutti contro di lui, e abiterà di fronte a tutti i suoi fratelli». </p>
<p class="C16 V13"> Agar, al Signore che le aveva parlato, diede questo nome: «Tu sei il Dio della visione», perché diceva: «Non ho forse visto qui colui che mi vede?». </p>
<p class="C16 V14"> Per questo il pozzo si chiamò pozzo di Lacai-Roì; è appunto quello che si trova tra Kades e Bered. </p>
<p class="C16 V15"> Agar partorì ad Abram un figlio e Abram chiamò Ismaele il figlio che Agar gli aveva partorito. </p>
<p class="C16 V16"> Abram aveva ottantasei anni quando Agar gli partorì Ismaele. </p>
<p class="C17 V1"> Quando Abram ebbe novantanove anni, il Signore gli apparve e gli disse: «Io sono Dio l’Onnipotente: cammina davanti a me e sii integro. </p>
<p class="C17 V2"> Porrò la mia alleanza tra me e te e ti renderò molto, molto numeroso». </p>
<p class="C17 V3"> Subito Abram si prostrò con il viso a terra e Dio parlò con lui: 4«Quanto a me, ecco, la mia alleanza è con te: diventerai padre di una moltitudine di nazioni. </p>
<p class="C17 V5"> Non ti chiamerai più Abram, ma ti chiamerai Abramo, perché padre di una moltitudine di nazioni ti renderò. </p>
<p class="C17 V6"> E ti renderò molto, molto fecondo; ti farò diventare nazioni e da te usciranno dei re. </p>
<p class="C17 V7"> Stabilirò la mia alleanza con te e con la tua discendenza dopo di te, di generazione in generazione, come alleanza perenne, per essere il Dio tuo e della tua discendenza dopo di te. </p>
<p class="C17 V8"> La terra dove sei forestiero, tutta la terra di Canaan, la darò in possesso per sempre a te e alla tua discendenza dopo di te; sarò il loro Dio». </p>
<p class="C17 V9"> Disse Dio ad Abramo: «Da parte tua devi osservare la mia alleanza, tu e la tua discendenza dopo di te, di generazione in generazione. </p>
<p class="C17 V10"> Questa è la mia alleanza che dovete osservare, alleanza tra me e voi e la tua discendenza dopo di te: sia circonciso tra voi ogni maschio. </p>
<p class="C17 V11"> Vi lascerete circoncidere la carne del vostro prepuzio e ciò sarà il segno dell’alleanza tra me e voi. </p>
<p class="C17 V12"> Quando avrà otto giorni, sarà circonciso tra voi ogni maschio di generazione in generazione, sia quello nato in casa sia quello comprato con denaro da qualunque straniero che non sia della tua stirpe. </p>
<p class="C17 V13"> Deve essere circonciso chi è nato in casa e chi viene comprato con denaro; così la mia alleanza sussisterà nella vostra carne come alleanza perenne. </p>
<p class="C17 V14"> Il maschio non circonciso, di cui cioè non sarà stata circoncisa la carne del prepuzio, sia eliminato dal suo popolo: ha violato la mia alleanza». </p>
<p class="C17 V15"> Dio aggiunse ad Abramo: «Quanto a Sarài tua moglie, non la chiamerai più Sarài, ma Sara. </p>
<p class="C17 V16"> Io la benedirò e anche da lei ti darò un figlio; la benedirò e diventerà nazioni, e re di popoli nasceranno da lei». </p>
<p class="C17 V17"> Allora Abramo si prostrò con la faccia a terra e rise e pensò: «A uno di cento anni può nascere un figlio? E Sara all’età di novant’anni potrà partorire?». </p>
<p class="C17 V18"> Abramo disse a Dio: «Se almeno Ismaele potesse vivere davanti a te!». </p>
<p class="C17 V19"> E Dio disse: «No, Sara, tua moglie, ti partorirà un figlio e lo chiamerai Isacco. Io stabilirò la mia alleanza con lui come alleanza perenne, per essere il Dio suo e della sua discendenza dopo di lui. </p>
<p class="C17 V20"> Anche riguardo a Ismaele io ti ho esaudito: ecco, io lo benedico e lo renderò fecondo e molto, molto numeroso: dodici prìncipi egli genererà e di lui farò una grande nazione. </p>
<p class="C17 V21"> Ma stabilirò la mia alleanza con Isacco, che Sara ti partorirà a questa data l’anno venturo». </p>
<p class="C17 V22"> Dio terminò così di parlare con lui e lasciò Abramo, levandosi in alto. </p>
<p class="C17 V23"> Allora Abramo prese Ismaele, suo figlio, e tutti i nati nella sua casa e tutti quelli comprati con il suo denaro, tutti i maschi appartenenti al personale della casa di Abramo, e circoncise la carne del loro prepuzio in quello stesso giorno, come Dio gli aveva detto. </p>
<p class="C17 V24"> Abramo aveva novantanove anni, quando si fece circoncidere la carne del prepuzio. </p>
<p class="C17 V25"> Ismaele, suo figlio, aveva tredici anni quando gli fu circoncisa la carne del prepuzio. </p>
<p class="C17 V26"> In quello stesso giorno furono circoncisi Abramo e Ismaele, suo figlio. </p>
<p class="C17 V27"> E tutti gli uomini della sua casa, quelli nati in casa e quelli comprati con denaro dagli stranieri, furono circoncisi con lui. </p>
<p class="C18 V1"> Poi il Signore apparve a lui alle Querce di Mamre, mentre egli sedeva all’ingresso della tenda nell’ora più calda del giorno. </p>
<p class="C18 V2"> Egli alzò gli occhi e vide che tre uomini stavano in piedi presso di lui. Appena li vide, corse loro incontro dall’ingresso della tenda e si prostrò fino a terra, </p>
<p class="C18 V3"> dicendo: «Mio signore, se ho trovato grazia ai tuoi occhi, non passare oltre senza fermarti dal tuo servo. </p>
<p class="C18 V4"> Si vada a prendere un po’ d’acqua, lavatevi i piedi e accomodatevi sotto l’albero. </p>
<p class="C18 V5"> Andrò a prendere un boccone di pane e ristoratevi; dopo potrete proseguire, perché è ben per questo che voi siete passati dal vostro servo». Quelli dissero: «Fa’ pure come hai detto». </p>
<p class="C18 V6"> Allora Abramo andò in fretta nella tenda, da Sara, e disse: «Presto, tre sea di fior di farina, impastala e fanne focacce». </p>
<p class="C18 V7"> All’armento corse lui stesso, Abramo; prese un vitello tenero e buono e lo diede al servo, che si affrettò a prepararlo. </p>
<p class="C18 V8"> Prese panna e latte fresco insieme con il vitello, che aveva preparato, e li porse loro. Così, mentre egli stava in piedi presso di loro sotto l’albero, quelli mangiarono. </p>
<p class="C18 V9"> Poi gli dissero: «Dov’è Sara, tua moglie?». Rispose: «È là nella tenda». </p>
<p class="C18 V10"> Riprese: «Tornerò da te fra un anno a questa data e allora Sara, tua moglie, avrà un figlio». Intanto Sara stava ad ascoltare all’ingresso della tenda, dietro di lui. </p>
<p class="C18 V11"> Abramo e Sara erano vecchi, avanti negli anni; era cessato a Sara ciò che avviene regolarmente alle donne. </p>
<p class="C18 V12"> Allora Sara rise dentro di sé e disse: «Avvizzita come sono, dovrei provare il piacere, mentre il mio signore è vecchio!». </p>
<p class="C18 V13"> Ma il Signore disse ad Abramo: «Perché Sara ha riso dicendo: “Potrò davvero partorire, mentre sono vecchia”? </p>
<p class="C18 V14"> C’è forse qualche cosa d’impossibile per il Signore? Al tempo fissato tornerò da te tra un anno e Sara avrà un figlio». </p>
<p class="C18 V15"> Allora Sara negò: «Non ho riso!», perché aveva paura; ma egli disse: «Sì, hai proprio riso». </p>
<p class="C18 V16"> Quegli uomini si alzarono e andarono a contemplare Sòdoma dall’alto, mentre Abramo li accompagnava per congedarli. </p>
<p class="C18 V17"> Il Signore diceva: «Devo io tenere nascosto ad Abramo quello che sto per fare, </p>
<p class="C18 V18"> mentre Abramo dovrà diventare una nazione grande e potente e in lui si diranno benedette tutte le nazioni della terra? </p>
<p class="C18 V19"> Infatti io l’ho scelto, perché egli obblighi i suoi figli e la sua famiglia dopo di lui a osservare la via del Signore e ad agire con giustizia e diritto, perché il Signore compia per Abramo quanto gli ha promesso». </p>
<p class="C18 V20"> Disse allora il Signore: «Il grido di Sòdoma e Gomorra è troppo grande e il loro peccato è molto grave. </p>
<p class="C18 V21"> Voglio scendere a vedere se proprio hanno fatto tutto il male di cui è giunto il grido fino a me; lo voglio sapere!». </p>
<p class="C18 V22"> Quegli uomini partirono di là e andarono verso Sòdoma, mentre Abramo stava ancora alla presenza del Signore. </p>
<p class="C18 V23"> Abramo gli si avvicinò e gli disse: «Davvero sterminerai il giusto con l’empio? </p>
<p class="C18 V24"> Forse vi sono cinquanta giusti nella città: davvero li vuoi sopprimere? E non perdonerai a quel luogo per riguardo ai cinquanta giusti che vi si trovano? </p>
<p class="C18 V25"> Lontano da te il far morire il giusto con l’empio, così che il giusto sia trattato come l’empio; lontano da te! Forse il giudice di tutta la terra non praticherà la giustizia?». </p>
<p class="C18 V26"> Rispose il Signore: «Se a Sòdoma troverò cinquanta giusti nell’ambito della città, per riguardo a loro perdonerò a tutto quel luogo». </p>
<p class="C18 V27"> Abramo riprese e disse: «Vedi come ardisco parlare al mio Signore, io che sono polvere e cenere: </p>
<p class="C18 V28"> forse ai cinquanta giusti ne mancheranno cinque; per questi cinque distruggerai tutta la città?». Rispose: «Non la distruggerò, se ve ne troverò quarantacinque». </p>
<p class="C18 V29"> Abramo riprese ancora a parlargli e disse: «Forse là se ne troveranno quaranta». Rispose: «Non lo farò, per riguardo a quei quaranta». </p>
<p class="C18 V30"> Riprese: «Non si adiri il mio Signore, se parlo ancora: forse là se ne troveranno trenta». Rispose: «Non lo farò, se ve ne troverò trenta». </p>
<p class="C18 V31"> Riprese: «Vedi come ardisco parlare al mio Signore! Forse là se ne troveranno venti». Rispose: «Non la distruggerò per riguardo a quei venti». </p>
<p class="C18 V32"> Riprese: «Non si adiri il mio Signore, se parlo ancora una volta sola: forse là se ne troveranno dieci». Rispose: «Non la distruggerò per riguardo a quei dieci». </p>
<p class="C18 V33"> Come ebbe finito di parlare con Abramo, il Signore se ne andò e Abramo ritornò alla sua abitazione. </p>
<p class="C19 V1"> I due angeli arrivarono a Sòdoma sul far della sera, mentre Lot stava seduto alla porta di Sòdoma. Non appena li ebbe visti, Lot si alzò, andò loro incontro e si prostrò con la faccia a terra. </p>
<p class="C19 V2"> E disse: «Miei signori, venite in casa del vostro servo: vi passerete la notte, vi laverete i piedi e poi, domattina, per tempo, ve ne andrete per la vostra strada». Quelli risposero: «No, passeremo la notte sulla piazza». </p>
<p class="C19 V3"> Ma egli insistette tanto che vennero da lui ed entrarono nella sua casa. Egli preparò per loro un banchetto, fece cuocere pani azzimi e così mangiarono. </p>
<p class="C19 V4"> Non si erano ancora coricati, quand’ecco gli uomini della città, cioè gli abitanti di Sòdoma, si affollarono attorno alla casa, giovani e vecchi, tutto il popolo al completo. </p>
<p class="C19 V5"> Chiamarono Lot e gli dissero: «Dove sono quegli uomini che sono entrati da te questa notte? Falli uscire da noi, perché possiamo abusarne!». </p>
<p class="C19 V6"> Lot uscì verso di loro sulla soglia e, dopo aver chiuso la porta dietro di sé, </p>
<p class="C19 V7"> disse: «No, fratelli miei, non fate del male! </p>
<p class="C19 V8"> Sentite, io ho due figlie che non hanno ancora conosciuto uomo; lasciate che ve le porti fuori e fate loro quel che vi piace, purché non facciate nulla a questi uomini, perché sono entrati all’ombra del mio tetto». </p>
<p class="C19 V9"> Ma quelli risposero: «Tìrati via! Quest’individuo è venuto qui come straniero e vuol fare il giudice! Ora faremo a te peggio che a loro!». E spingendosi violentemente contro quell’uomo, cioè contro Lot, si fecero avanti per sfondare la porta. </p>
<p class="C19 V10"> Allora dall’interno quegli uomini sporsero le mani, si trassero in casa Lot e chiusero la porta; </p>
<p class="C19 V11"> colpirono di cecità gli uomini che erano all’ingresso della casa, dal più piccolo al più grande, così che non riuscirono a trovare la porta. </p>
<p class="C19 V12"> Quegli uomini dissero allora a Lot: «Chi hai ancora qui? Il genero, i tuoi figli, le tue figlie e quanti hai in città, falli uscire da questo luogo. </p>
<p class="C19 V13"> Perché noi stiamo per distruggere questo luogo: il grido innalzato contro di loro davanti al Signore è grande e il Signore ci ha mandato a distruggerli». </p>
<p class="C19 V14"> Lot uscì a parlare ai suoi generi, che dovevano sposare le sue figlie, e disse: «Alzatevi, uscite da questo luogo, perché il Signore sta per distruggere la città!». Ai suoi generi sembrò che egli volesse scherzare. </p>
<p class="C19 V15"> Quando apparve l’alba, gli angeli fecero premura a Lot, dicendo: «Su, prendi tua moglie e le tue due figlie che hai qui, per non essere travolto nel castigo della città». </p>
<p class="C19 V16"> Lot indugiava, ma quegli uomini presero per mano lui, sua moglie e le sue due figlie, per un grande atto di misericordia del Signore verso di lui; lo fecero uscire e lo condussero fuori della città. </p>
<p class="C19 V17"> Dopo averli condotti fuori, uno di loro disse: «Fuggi, per la tua vita. Non guardare indietro e non fermarti dentro la valle: fuggi sulle montagne, per non essere travolto!». </p>
<p class="C19 V18"> Ma Lot gli disse: «No, mio signore! </p>
<p class="C19 V19"> Vedi, il tuo servo ha trovato grazia ai tuoi occhi e tu hai usato grande bontà verso di me salvandomi la vita, ma io non riuscirò a fuggire sul monte, senza che la sciagura mi raggiunga e io muoia. </p>
<p class="C19 V20"> Ecco quella città: è abbastanza vicina perché mi possa rifugiare là ed è piccola cosa! Lascia che io fugga lassù – non è una piccola cosa? – e così la mia vita sarà salva». </p>
<p class="C19 V21"> Gli rispose: «Ecco, ti ho favorito anche in questo, di non distruggere la città di cui hai parlato. </p>
<p class="C19 V22"> Presto, fuggi là, perché io non posso far nulla finché tu non vi sia arrivato». Perciò quella città si chiamò Soar. </p>
<p class="C19 V23"> Il sole spuntava sulla terra e Lot era arrivato a Soar, </p>
<p class="C19 V24"> quand’ecco il Signore fece piovere dal cielo sopra Sòdoma e sopra Gomorra zolfo e fuoco provenienti dal Signore. </p>
<p class="C19 V25"> Distrusse queste città e tutta la valle con tutti gli abitanti delle città e la vegetazione del suolo. </p>
<p class="C19 V26"> Ora la moglie di Lot guardò indietro e divenne una statua di sale. </p>
<p class="C19 V27"> Abramo andò di buon mattino al luogo dove si era fermato alla presenza del Signore; </p>
<p class="C19 V28"> contemplò dall’alto Sòdoma e Gomorra e tutta la distesa della valle e vide che un fumo saliva dalla terra, come il fumo di una fornace. </p>
<p class="C19 V29"> Così, quando distrusse le città della valle, Dio si ricordò di Abramo e fece sfuggire Lot alla catastrofe, mentre distruggeva le città nelle quali Lot aveva abitato. </p>
<p class="C19 V30"> Poi Lot partì da Soar e andò ad abitare sulla montagna con le sue due figlie, perché temeva di restare a Soar, e si stabilì in una caverna con le sue due figlie. </p>
<p class="C19 V31"> Ora la maggiore disse alla più piccola: «Nostro padre è vecchio e non c’è nessuno in questo territorio per unirsi a noi, come avviene dappertutto. </p>
<p class="C19 V32"> Vieni, facciamo bere del vino a nostro padre e poi corichiamoci con lui, così daremo vita a una discendenza da nostro padre». </p>
<p class="C19 V33"> Quella notte fecero bere del vino al loro padre e la maggiore andò a coricarsi con il padre; ma egli non se ne accorse, né quando lei si coricò né quando lei si alzò. </p>
<p class="C19 V34"> All’indomani la maggiore disse alla più piccola: «Ecco, ieri io mi sono coricata con nostro padre: facciamogli bere del vino anche questa notte e va’ tu a coricarti con lui; così daremo vita a una discendenza da nostro padre». </p>
<p class="C19 V35"> Anche quella notte fecero bere del vino al loro padre e la più piccola andò a coricarsi con lui; ma egli non se ne accorse, né quando lei si coricò né quando lei si alzò. </p>
<p class="C19 V36"> Così le due figlie di Lot rimasero incinte del loro padre. </p>
<p class="C19 V37"> La maggiore partorì un figlio e lo chiamò Moab. Costui è il padre dei Moabiti, che esistono ancora oggi. </p>
<p class="C19 V38"> Anche la più piccola partorì un figlio e lo chiamò «Figlio del mio popolo». Costui è il padre degli Ammoniti, che esistono ancora oggi. </p>
<p class="C20 V1"> Abramo levò le tende, dirigendosi nella regione del Negheb, e si stabilì tra Kades e Sur; poi soggiornò come straniero a Gerar. </p>
<p class="C20 V2"> Siccome Abramo aveva detto della moglie Sara: «È mia sorella», Abimèlec, re di Gerar, mandò a prendere Sara. </p>
<p class="C20 V3"> Ma Dio venne da Abimèlec di notte, in sogno, e gli disse: «Ecco, stai per morire a causa della donna che tu hai preso; lei appartiene a suo marito». </p>
<p class="C20 V4"> Abimèlec, che non si era ancora accostato a lei, disse: «Mio Signore, vuoi far morire una nazione, anche se giusta? </p>
<p class="C20 V5"> Non è stato forse lui a dirmi: “È mia sorella”? E anche lei ha detto: “È mio fratello”. Con cuore retto e mani innocenti mi sono comportato in questo modo». </p>
<p class="C20 V6"> Gli rispose Dio nel sogno: «So bene che hai agito così con cuore retto e ti ho anche impedito di peccare contro di me: perciò non ho permesso che tu la toccassi. </p>
<p class="C20 V7"> Ora restituisci la donna di quest’uomo, perché è un profeta: pregherà per te e tu vivrai. Ma se tu non la restituisci, sappi che meriterai la morte con tutti i tuoi». </p>
<p class="C20 V8"> Allora Abimèlec si alzò di mattina presto e chiamò tutti i suoi servi, ai quali riferì tutte queste cose, e quegli uomini si impaurirono molto. </p>
<p class="C20 V9"> Poi Abimèlec chiamò Abramo e gli disse: «Che cosa ci hai fatto? E che colpa ho commesso contro di te, perché tu abbia esposto me e il mio regno a un peccato tanto grande? Tu hai fatto a mio riguardo azioni che non si fanno». </p>
<p class="C20 V10"> Poi Abimèlec disse ad Abramo: «A che cosa miravi agendo in tal modo?». </p>
<p class="C20 V11"> Rispose Abramo: «Io mi sono detto: certo non vi sarà timor di Dio in questo luogo e mi uccideranno a causa di mia moglie. </p>
<p class="C20 V12"> Inoltre ella è veramente mia sorella, figlia di mio padre, ma non figlia di mia madre, ed è divenuta mia moglie. </p>
<p class="C20 V13"> Quando Dio mi ha fatto andare errando lungi dalla casa di mio padre, io le dissi: “Questo è il favore che tu mi farai: in ogni luogo dove noi arriveremo dirai di me: è mio fratello”». </p>
<p class="C20 V14"> Allora Abimèlec prese greggi e armenti, schiavi e schiave, li diede ad Abramo e gli restituì la moglie Sara. </p>
<p class="C20 V15"> Inoltre Abimèlec disse: «Ecco davanti a te il mio territorio: va’ ad abitare dove ti piace!». </p>
<p class="C20 V16"> A Sara disse: «Ecco, ho dato mille pezzi d’argento a tuo fratello: sarà per te come un risarcimento di fronte a quanti sono con te. Così tu sei in tutto riabilitata». </p>
<p class="C20 V17"> Abramo pregò Dio e Dio guarì Abimèlec, sua moglie e le sue serve, sì che poterono ancora aver figli. </p>
<p class="C20 V18"> Il Signore, infatti, aveva reso sterili tutte le donne della casa di Abimèlec, per il fatto di Sara, moglie di Abramo. </p>
<p class="C21 V1"> Il Signore visitò Sara, come aveva detto, e fece a Sara come aveva promesso. </p>
<p class="C21 V2"> Sara concepì e partorì ad Abramo un figlio nella vecchiaia, nel tempo che Dio aveva fissato. </p>
<p class="C21 V3"> Abramo chiamò Isacco il figlio che gli era nato, che Sara gli aveva partorito. </p>
<p class="C21 V4"> Abramo circoncise suo figlio Isacco quando questi ebbe otto giorni, come Dio gli aveva comandato. </p>
<p class="C21 V5"> Abramo aveva cento anni quando gli nacque il figlio Isacco. </p>
<p class="C21 V6"> Allora Sara disse: «Motivo di lieto riso mi ha dato Dio: chiunque lo saprà riderà lietamente di me!». </p>
<p class="C21 V7"> Poi disse: «Chi avrebbe mai detto ad Abramo che Sara avrebbe allattato figli? Eppure gli ho partorito un figlio nella sua vecchiaia!». </p>
<p class="C21 V8"> Il bambino crebbe e fu svezzato e Abramo fece un grande banchetto quando Isacco fu svezzato. </p>
<p class="C21 V9"> Ma Sara vide che il figlio di Agar l’Egiziana, quello che lei aveva partorito ad Abramo, scherzava con il figlio Isacco. </p>
<p class="C21 V10"> Disse allora ad Abramo: «Scaccia questa schiava e suo figlio, perché il figlio di questa schiava non deve essere erede con mio figlio Isacco». </p>
<p class="C21 V11"> La cosa sembrò un gran male agli occhi di Abramo a motivo di suo figlio. </p>
<p class="C21 V12"> Ma Dio disse ad Abramo: «Non sembri male ai tuoi occhi questo, riguardo al fanciullo e alla tua schiava: ascolta la voce di Sara in tutto quello che ti dice, perché attraverso Isacco da te prenderà nome una stirpe. </p>
<p class="C21 V13"> Ma io farò diventare una nazione anche il figlio della schiava, perché è tua discendenza». </p>
<p class="C21 V14"> Abramo si alzò di buon mattino, prese il pane e un otre d’acqua e li diede ad Agar, caricandoli sulle sue spalle; le consegnò il fanciullo e la mandò via. Ella se ne andò e si smarrì per il deserto di Bersabea. </p>
<p class="C21 V15"> Tutta l’acqua dell’otre era venuta a mancare. Allora depose il fanciullo sotto un cespuglio </p>
<p class="C21 V16"> e andò a sedersi di fronte, alla distanza di un tiro d’arco, perché diceva: «Non voglio veder morire il fanciullo!». Sedutasi di fronte, alzò la voce e pianse. </p>
<p class="C21 V17"> Dio udì la voce del fanciullo e un angelo di Dio chiamò Agar dal cielo e le disse: «Che hai, Agar? Non temere, perché Dio ha udito la voce del fanciullo là dove si trova. </p>
<p class="C21 V18"> Àlzati, prendi il fanciullo e tienilo per mano, perché io ne farò una grande nazione». </p>
<p class="C21 V19"> Dio le aprì gli occhi ed ella vide un pozzo d’acqua. Allora andò a riempire l’otre e diede da bere al fanciullo. </p>
<p class="C21 V20"> E Dio fu con il fanciullo, che crebbe e abitò nel deserto e divenne un tiratore d’arco. </p>
<p class="C21 V21"> Egli abitò nel deserto di Paran e sua madre gli prese una moglie della terra d’Egitto. </p>
<p class="C21 V22"> In quel tempo Abimèlec con Picol, capo del suo esercito, disse ad Abramo: «Dio è con te in quello che fai. </p>
<p class="C21 V23"> Ebbene, giurami qui per Dio che tu non ingannerai né me né la mia prole né i miei discendenti: come io ho agito lealmente con te, così tu agirai con me e con la terra nella quale sei ospitato». </p>
<p class="C21 V24"> Rispose Abramo: «Io lo giuro». </p>
<p class="C21 V25"> Ma Abramo rimproverò Abimèlec a causa di un pozzo d’acqua, che i servi di Abimèlec avevano usurpato. </p>
<p class="C21 V26"> Abimèlec disse: «Io non so chi abbia fatto questa cosa: né tu me ne hai informato né io ne ho sentito parlare prima d’oggi». </p>
<p class="C21 V27"> Allora Abramo prese alcuni capi del gregge e dell’armento e li diede ad Abimèlec: tra loro due conclusero un’alleanza. </p>
<p class="C21 V28"> Poi Abramo mise in disparte sette agnelle del gregge. </p>
<p class="C21 V29"> Abimèlec disse ad Abramo: «Che significano quelle sette agnelle che hai messo in disparte?». </p>
<p class="C21 V30"> Rispose: «Tu accetterai queste sette agnelle dalla mia mano, perché ciò mi valga di testimonianza che ho scavato io questo pozzo». </p>
<p class="C21 V31"> Per questo quel luogo si chiamò Bersabea, perché là fecero giuramento tutti e due. </p>
<p class="C21 V32"> E dopo che ebbero concluso l’alleanza a Bersabea, Abimèlec si alzò con Picol, capo del suo esercito, e ritornarono nel territorio dei Filistei. </p>
<p class="C21 V33"> Abramo piantò un tamerisco a Bersabea, e lì invocò il nome del Signore, Dio dell’eternità. </p>
<p class="C21 V34"> E visse come forestiero nel territorio dei Filistei per molto tempo. </p>
<p class="C22 V1"> Dopo queste cose, Dio mise alla prova Abramo e gli disse: «Abramo!». Rispose: «Eccomi!». </p>
<p class="C22 V2"> Riprese: «Prendi tuo figlio, il tuo unigenito che ami, Isacco, va’ nel territorio di Mòria e offrilo in olocausto su di un monte che io ti indicherò». </p>
<p class="C22 V3"> Abramo si alzò di buon mattino, sellò l’asino, prese con sé due servi e il figlio Isacco, spaccò la legna per l’olocausto e si mise in viaggio verso il luogo che Dio gli aveva indicato. </p>
<p class="C22 V4"> Il terzo giorno Abramo alzò gli occhi e da lontano vide quel luogo. </p>
<p class="C22 V5"> Allora Abramo disse ai suoi servi: «Fermatevi qui con l’asino; io e il ragazzo andremo fin lassù, ci prostreremo e poi ritorneremo da voi». </p>
<p class="C22 V6"> Abramo prese la legna dell’olocausto e la caricò sul figlio Isacco, prese in mano il fuoco e il coltello, poi proseguirono tutti e due insieme. </p>
<p class="C22 V7"> Isacco si rivolse al padre Abramo e disse: «Padre mio!». Rispose: «Eccomi, figlio mio». Riprese: «Ecco qui il fuoco e la legna, ma dov’è l’agnello per l’olocausto?». </p>
<p class="C22 V8"> Abramo rispose: «Dio stesso si provvederà l’agnello per l’olocausto, figlio mio!». Proseguirono tutti e due insieme. </p>
<p class="C22 V9"> Così arrivarono al luogo che Dio gli aveva indicato; qui Abramo costruì l’altare, collocò la legna, legò suo figlio Isacco e lo depose sull’altare, sopra la legna. </p>
<p class="C22 V10"> Poi Abramo stese la mano e prese il coltello per immolare suo figlio. </p>
<p class="C22 V11"> Ma l’angelo del Signore lo chiamò dal cielo e gli disse: «Abramo, Abramo!». Rispose: «Eccomi!». </p>
<p class="C22 V12"> L’angelo disse: «Non stendere la mano contro il ragazzo e non fargli niente! Ora so che tu temi Dio e non mi hai rifiutato tuo figlio, il tuo unigenito». </p>
<p class="C22 V13"> Allora Abramo alzò gli occhi e vide un ariete, impigliato con le corna in un cespuglio. Abramo andò a prendere l’ariete e lo offrì in olocausto invece del figlio. </p>
<p class="C22 V14"> Abramo chiamò quel luogo «Il Signore vede»; perciò oggi si dice: «Sul monte il Signore si fa vedere». </p>
<p class="C22 V15"> L’angelo del Signore chiamò dal cielo Abramo per la seconda volta </p>
<p class="C22 V16"> e disse: «Giuro per me stesso, oracolo del Signore: perché tu hai fatto questo e non hai risparmiato tuo figlio, il tuo unigenito, </p>
<p class="C22 V17"> io ti colmerò di benedizioni e renderò molto numerosa la tua discendenza, come le stelle del cielo e come la sabbia che è sul lido del mare; la tua discendenza si impadronirà delle città dei nemici. </p>
<p class="C22 V18"> Si diranno benedette nella tua discendenza tutte le nazioni della terra, perché tu hai obbedito alla mia voce». </p>
<p class="C22 V19"> Abramo tornò dai suoi servi; insieme si misero in cammino verso Bersabea e Abramo abitò a Bersabea. </p>
<p class="C22 V20"> Dopo queste cose, fu annunciato ad Abramo che anche Milca aveva partorito figli a Nacor, suo fratello: </p>
<p class="C22 V21"> Us, il primogenito, e suo fratello Buz e Kemuèl, il padre di Aram, </p>
<p class="C22 V22"> e Chesed, Azo, Pildas, Idlaf e Betuèl. </p>
<p class="C22 V23"> Betuèl generò Rebecca. Milca partorì questi otto figli a Nacor, fratello di Abramo. </p>
<p class="C22 V24"> Anche la sua concubina, chiamata Reumà, partorì figli: Tebach, Gacam, Tacas e Maacà. </p>
<p class="C23 V1"> Gli anni della vita di Sara furono centoventisette: questi furono gli anni della vita di Sara. </p>
<p class="C23 V1"> 1«Ascolta me, piuttosto, mio signore: ti cedo il campo con la caverna che vi si trova, in presenza dei figli del mio popolo te la cedo: seppellisci il tuo morto». </p>
<p class="C23 V1"> 5«Ascolta me piuttosto, mio signore: un terreno del valore di quattrocento sicli d’argento che cosa è mai tra me e te? Seppellisci dunque il tuo morto». </p>
<p class="C23 V2"> Sara morì a Kiriat-Arbà, cioè Ebron, nella terra di Canaan, e Abramo venne a fare il lamento per Sara e a piangerla. </p>
<p class="C23 V3"> Poi Abramo si staccò dalla salma e parlò agli Ittiti: 4«Io sono forestiero e di passaggio in mezzo a voi. Datemi la proprietà di un sepolcro in mezzo a voi, perché io possa portar via il morto e seppellirlo». </p>
<p class="C23 V5"> Allora gli Ittiti risposero ad Abramo dicendogli: 6«Ascolta noi, piuttosto, signore. Tu sei un principe di Dio in mezzo a noi: seppellisci il tuo morto nel migliore dei nostri sepolcri. Nessuno di noi ti proibirà di seppellire il tuo morto nel suo sepolcro». </p>
<p class="C23 V7"> Abramo si alzò, si prostrò davanti al popolo della regione, davanti agli Ittiti, </p>
<p class="C23 V8"> e parlò loro: «Se è secondo il vostro desiderio che io porti via il mio morto e lo seppellisca, ascoltatemi e insistete per me presso Efron, figlio di Socar, </p>
<p class="C23 V9"> perché mi dia la sua caverna di Macpela, che è all’estremità del suo campo. Me la ceda per il suo prezzo intero come proprietà sepolcrale in mezzo a voi». </p>
<p class="C23 V10"> Ora Efron stava seduto in mezzo agli Ittiti. Efron l’Ittita rispose ad Abramo, mentre lo ascoltavano gli Ittiti, quanti erano convenuti alla porta della sua città, e disse: </p>
<p class="C23 V12"> Allora Abramo si prostrò a lui alla presenza del popolo della regione. </p>
<p class="C23 V13"> Parlò a Efron, mentre lo ascoltava il popolo della regione, e disse: «Se solo mi volessi ascoltare: io ti do il prezzo del campo. Accettalo da me, così là seppellirò il mio morto». </p>
<p class="C23 V14"> Efron rispose ad Abramo: </p>
<p class="C23 V16"> Abramo accettò le richieste di Efron e Abramo pesò a Efron il prezzo che questi aveva detto, mentre lo ascoltavano gli Ittiti, cioè quattrocento sicli d’argento, secondo la misura in corso sul mercato. </p>
<p class="C23 V17"> Così il campo di Efron, che era a Macpela, di fronte a Mamre, il campo e la caverna che vi si trovava e tutti gli alberi che erano dentro il campo e intorno al suo limite </p>
<p class="C23 V18"> passarono in proprietà ad Abramo, alla presenza degli Ittiti, di quanti erano convenuti alla porta della città. </p>
<p class="C23 V19"> Poi Abramo seppellì Sara, sua moglie, nella caverna del campo di Macpela di fronte a Mamre, cioè Ebron, nella terra di Canaan. </p>
<p class="C23 V20"> Il campo e la caverna che vi si trovava passarono dagli Ittiti ad Abramo in proprietà sepolcrale. </p>
<p class="C24 V1"> Abramo era ormai vecchio, avanti negli anni, e il Signore lo aveva benedetto in tutto. </p>
<p class="C24 V2"> Allora Abramo disse al suo servo, il più anziano della sua casa, che aveva potere su tutti i suoi beni: «Metti la mano sotto la mia coscia </p>
<p class="C24 V3"> e ti farò giurare per il Signore, Dio del cielo e Dio della terra, che non prenderai per mio figlio una moglie tra le figlie dei Cananei, in mezzo ai quali abito, </p>
<p class="C24 V4"> ma che andrai nella mia terra, tra la mia parentela, a scegliere una moglie per mio figlio Isacco». </p>
<p class="C24 V5"> Gli disse il servo: «Se la donna non mi vuol seguire in questa terra, dovrò forse ricondurre tuo figlio alla terra da cui tu sei uscito?». </p>
<p class="C24 V6"> Gli rispose Abramo: «Guàrdati dal ricondurre là mio figlio! </p>
<p class="C24 V7"> Il Signore, Dio del cielo e Dio della terra, che mi ha preso dalla casa di mio padre e dalla mia terra natia, che mi ha parlato e mi ha giurato: “Alla tua discendenza darò questa terra”, egli stesso manderà il suo angelo davanti a te, perché tu possa prendere di là una moglie per mio figlio. </p>
<p class="C24 V8"> Se la donna non vorrà seguirti, allora sarai libero dal giuramento a me fatto; ma non devi ricondurre là mio figlio». </p>
<p class="C24 V9"> Il servo mise la mano sotto la coscia di Abramo, suo padrone, e gli prestò così il giuramento richiesto. </p>
<p class="C24 V10"> Il servo prese dieci cammelli del suo padrone e, portando ogni sorta di cose preziose del suo padrone, si mise in viaggio e andò in Aram Naharàim, alla città di Nacor. </p>
<p class="C24 V11"> Fece inginocchiare i cammelli fuori della città, presso il pozzo d’acqua, nell’ora della sera, quando le donne escono ad attingere. </p>
<p class="C24 V12"> E disse: «Signore, Dio del mio padrone Abramo, concedimi un felice incontro quest’oggi e usa bontà verso il mio padrone Abramo! </p>
<p class="C24 V13"> Ecco, io sto presso la fonte dell’acqua, mentre le figlie degli abitanti della città escono per attingere acqua. </p>
<p class="C24 V14"> Ebbene, la ragazza alla quale dirò: “Abbassa l’anfora e lasciami bere”, e che risponderà: “Bevi, anche ai tuoi cammelli darò da bere”, sia quella che tu hai destinato al tuo servo Isacco; da questo riconoscerò che tu hai usato bontà verso il mio padrone». </p>
<p class="C24 V15"> Non aveva ancora finito di parlare, quand’ecco Rebecca, che era figlia di Betuèl, figlio di Milca, moglie di Nacor, fratello di Abramo, usciva con l’anfora sulla spalla. </p>
<p class="C24 V16"> La giovinetta era molto bella d’aspetto, era vergine, nessun uomo si era unito a lei. Ella scese alla sorgente, riempì l’anfora e risalì. </p>
<p class="C24 V17"> Il servo allora le corse incontro e disse: «Fammi bere un po’ d’acqua dalla tua anfora». </p>
<p class="C24 V18"> Rispose: «Bevi, mio signore». In fretta calò l’anfora sul braccio e lo fece bere. </p>
<p class="C24 V19"> Come ebbe finito di dargli da bere, disse: «Anche per i tuoi cammelli ne attingerò, finché non avranno finito di bere». </p>
<p class="C24 V20"> In fretta vuotò l’anfora nell’abbeveratoio, corse di nuovo ad attingere al pozzo e attinse per tutti i cammelli di lui. </p>
<p class="C24 V21"> Intanto quell’uomo la contemplava in silenzio, in attesa di sapere se il Signore avesse o no concesso buon esito al suo viaggio. </p>
<p class="C24 V22"> Quando i cammelli ebbero finito di bere, quell’uomo prese un pendente d’oro del peso di mezzo siclo e glielo mise alle narici, e alle sue braccia mise due braccialetti del peso di dieci sicli d’oro. </p>
<p class="C24 V23"> E disse: «Di chi sei figlia? Dimmelo. C’è posto per noi in casa di tuo padre, per passarvi la notte?». </p>
<p class="C24 V24"> Gli rispose: «Io sono figlia di Betuèl, il figlio che Milca partorì a Nacor». </p>
<p class="C24 V25"> E soggiunse: «C’è paglia e foraggio in quantità da noi e anche posto per passare la notte». </p>
<p class="C24 V26"> Quell’uomo si inginocchiò e si prostrò al Signore </p>
<p class="C24 V27"> e disse: «Sia benedetto il Signore, Dio del mio padrone Abramo, che non ha cessato di usare bontà e fedeltà verso il mio padrone. Quanto a me, il Signore mi ha guidato sulla via fino alla casa dei fratelli del mio padrone». </p>
<p class="C24 V28"> La giovinetta corse ad annunciare alla casa di sua madre tutte queste cose. </p>
<p class="C24 V29"> Ora Rebecca aveva un fratello chiamato Làbano e Làbano corse fuori da quell’uomo al pozzo. </p>
<p class="C24 V30"> Egli infatti, visti il pendente e i braccialetti alle braccia della sorella e udite queste parole di Rebecca, sua sorella: «Così mi ha parlato quell’uomo», andò da lui, che stava ancora presso i cammelli vicino al pozzo. </p>
<p class="C24 V31"> Gli disse: «Vieni, benedetto dal Signore! Perché te ne stai fuori, mentre io ho preparato la casa e un posto per i cammelli?». </p>
<p class="C24 V32"> Allora l’uomo entrò in casa e Làbano tolse il basto ai cammelli, fornì paglia e foraggio ai cammelli e acqua per lavare i piedi a lui e ai suoi uomini. </p>
<p class="C24 V33"> Quindi gli fu posto davanti da mangiare, ma egli disse: «Non mangerò, finché non avrò detto quello che devo dire». Gli risposero: «Di’ pure». </p>
<p class="C24 V34"> E disse: «Io sono un servo di Abramo. </p>
<p class="C24 V35"> Il Signore ha benedetto molto il mio padrone, che è diventato potente: gli ha concesso greggi e armenti, argento e oro, schiavi e schiave, cammelli e asini. </p>
<p class="C24 V36"> Sara, la moglie del mio padrone, quando ormai era vecchia, gli ha partorito un figlio, al quale egli ha dato tutti i suoi beni. </p>
<p class="C24 V37"> E il mio padrone mi ha fatto giurare: “Non devi prendere per mio figlio una moglie tra le figlie dei Cananei, in mezzo ai quali abito, </p>
<p class="C24 V38"> ma andrai alla casa di mio padre, alla mia famiglia, a prendere una moglie per mio figlio”. </p>
<p class="C24 V39"> Io dissi al mio padrone: “Forse la donna non vorrà seguirmi”. </p>
<p class="C24 V40"> Mi rispose: “Il Signore, alla cui presenza io cammino, manderà con te il suo angelo e darà felice esito al tuo viaggio, così che tu possa prendere una moglie per mio figlio dalla mia famiglia e dalla casa di mio padre. </p>
<p class="C24 V41"> Solo quando sarai andato dalla mia famiglia, sarai esente dalla mia maledizione; se loro non volessero cedertela, tu sarai esente dalla mia maledizione”. </p>
<p class="C24 V42"> Così oggi sono arrivato alla fonte e ho detto: “Signore, Dio del mio padrone Abramo, se tu vorrai dare buon esito al viaggio che sto compiendo, </p>
<p class="C24 V43"> ecco, io sto presso la fonte d’acqua; ebbene, la giovane che uscirà ad attingere, alla quale io dirò: Fammi bere un po’ d’acqua dalla tua anfora, </p>
<p class="C24 V44"> e mi risponderà: Bevi tu e ne attingerò anche per i tuoi cammelli, quella sarà la moglie che il Signore ha destinato al figlio del mio padrone”. </p>
<p class="C24 V45"> Io non avevo ancora finito di pensare a queste cose, quand’ecco Rebecca uscì con l’anfora sulla spalla, scese alla fonte e attinse acqua; io allora le dissi: “Fammi bere”. </p>
<p class="C24 V46"> Subito lei calò l’anfora e disse: “Bevi; anche ai tuoi cammelli darò da bere”. Così io bevvi ed ella diede da bere anche ai cammelli. </p>
<p class="C24 V47"> E io la interrogai: “Di chi sei figlia?”. Rispose: “Sono figlia di Betuèl, il figlio che Milca ha partorito a Nacor”. Allora le posi il pendente alle narici e i braccialetti alle braccia. </p>
<p class="C24 V48"> Poi mi inginocchiai e mi prostrai al Signore e benedissi il Signore, Dio del mio padrone Abramo, il quale mi aveva guidato per la via giusta a prendere per suo figlio la figlia del fratello del mio padrone. </p>
<p class="C24 V49"> Ora, se intendete usare bontà e fedeltà verso il mio padrone, fatemelo sapere; se no, fatemelo sapere ugualmente, perché io mi rivolga altrove». </p>
<p class="C24 V50"> Allora Làbano e Betuèl risposero: «La cosa procede dal Signore, non possiamo replicarti nulla, né in bene né in male. </p>
<p class="C24 V51"> Ecco Rebecca davanti a te: prendila, va’ e sia la moglie del figlio del tuo padrone, come ha parlato il Signore». </p>
<p class="C24 V52"> Quando il servo di Abramo udì le loro parole, si prostrò a terra davanti al Signore. </p>
<p class="C24 V53"> Poi il servo estrasse oggetti d’argento, oggetti d’oro e vesti e li diede a Rebecca; doni preziosi diede anche al fratello e alla madre di lei. </p>
<p class="C24 V54"> Poi mangiarono e bevvero lui e i suoi uomini e passarono la notte. Quando si alzarono alla mattina, egli disse: «Lasciatemi andare dal mio padrone». </p>
<p class="C24 V55"> Ma il fratello e la madre di lei dissero: «Rimanga la giovinetta con noi qualche tempo, una decina di giorni; dopo, te ne andrai». </p>
<p class="C24 V56"> Rispose loro: «Non trattenetemi, mentre il Signore ha concesso buon esito al mio viaggio. Lasciatemi partire per andare dal mio padrone!». </p>
<p class="C24 V57"> Dissero allora: «Chiamiamo la giovinetta e domandiamo a lei stessa». </p>
<p class="C24 V58"> Chiamarono dunque Rebecca e le dissero: «Vuoi partire con quest’uomo?». Ella rispose: «Sì». </p>
<p class="C24 V59"> Allora essi lasciarono partire la loro sorella Rebecca con la nutrice, insieme con il servo di Abramo e i suoi uomini. </p>
<p class="C24 V60"> Benedissero Rebecca e le dissero: «Tu, sorella nostra, diventa migliaia di miriadi e la tua stirpe conquisti le città dei suoi nemici!». </p>
<p class="C24 V61"> Così Rebecca e le sue ancelle si alzarono, salirono sui cammelli e seguirono quell’uomo. Il servo prese con sé Rebecca e partì. </p>
<p class="C24 V62"> Intanto Isacco rientrava dal pozzo di Lacai-Roì; abitava infatti nella regione del Negheb. </p>
<p class="C24 V63"> Isacco uscì sul far della sera per svagarsi in campagna e, alzando gli occhi, vide venire i cammelli. </p>
<p class="C24 V64"> Alzò gli occhi anche Rebecca, vide Isacco e scese subito dal cammello. </p>
<p class="C24 V65"> E disse al servo: «Chi è quell’uomo che viene attraverso la campagna incontro a noi?». Il servo rispose: «È il mio padrone». Allora ella prese il velo e si coprì. </p>
<p class="C24 V66"> Il servo raccontò a Isacco tutte le cose che aveva fatto. </p>
<p class="C24 V67"> Isacco introdusse Rebecca nella tenda che era stata di sua madre Sara; si prese in moglie Rebecca e l’amò. Isacco trovò conforto dopo la morte della madre. </p>
<p class="C25 V1"> Abramo prese un’altra moglie, che aveva nome Keturà. </p>
<p class="C25 V2"> Ella gli partorì Zimran, Ioksan, Medan, Madian, Isbak e Suach. </p>
<p class="C25 V3"> Ioksan generò Saba e Dedan, e i figli di Dedan furono gli Assurìm, i Letusìm e i Leummìm. </p>
<p class="C25 V4"> I figli di Madian furono Efa, Efer, Enoc, Abidà ed Eldaà. Tutti questi sono i figli di Keturà. </p>
<p class="C25 V5"> Abramo diede tutti i suoi beni a Isacco. </p>
<p class="C25 V6"> Invece ai figli delle concubine, che aveva avuto, Abramo fece doni e, mentre era ancora in vita, li licenziò, mandandoli lontano da Isacco suo figlio, verso il levante, nella regione orientale. </p>
<p class="C25 V7"> L’intera durata della vita di Abramo fu di centosettantacinque anni. </p>
<p class="C25 V8"> Poi Abramo spirò e morì in felice canizie, vecchio e sazio di giorni, e si riunì ai suoi antenati. </p>
<p class="C25 V9"> Lo seppellirono i suoi figli, Isacco e Ismaele, nella caverna di Macpela, nel campo di Efron, figlio di Socar, l’Ittita, di fronte a Mamre. </p>
<p class="C25 V10"> È appunto il campo che Abramo aveva comprato dagli Ittiti: ivi furono sepolti Abramo e sua moglie Sara. </p>
<p class="C25 V11"> Dopo la morte di Abramo, Dio benedisse il figlio di lui Isacco e Isacco abitò presso il pozzo di Lacai-Roì. </p>
<p class="C25 V12"> Questa è la discendenza di Ismaele, figlio di Abramo, che gli aveva partorito Agar l’Egiziana, schiava di Sara. </p>
<p class="C25 V13"> Questi sono i nomi dei figli d’Ismaele, con il loro elenco in ordine di generazione: il primogenito di Ismaele è Nebaiòt, poi Kedar, Adbeèl, Mibsam, </p>
<p class="C25 V14"> Misma, Duma, Massa, </p>
<p class="C25 V15"> Adad, Tema, Ietur, Nafis e Kedma. </p>
<p class="C25 V16"> Questi sono i figli di Ismaele e questi sono i loro nomi secondo i loro recinti e accampamenti. Sono i dodici prìncipi delle rispettive tribù. </p>
<p class="C25 V17"> La durata della vita di Ismaele fu di centotrentasette anni; poi spirò e si riunì ai suoi antenati. </p>
<p class="C25 V18"> Egli abitò da Avìla fino a Sur, che è lungo il confine dell’Egitto in direzione di Assur. Egli si era stabilito di fronte a tutti i suoi fratelli. </p>
<p class="C25 V19"> Questa è la discendenza di Isacco, figlio di Abramo. Abramo aveva generato Isacco. </p>
<p class="C25 V20"> Isacco aveva quarant’anni quando si prese in moglie Rebecca, figlia di Betuèl l’Arameo, da Paddan-Aram, e sorella di Làbano, l’Arameo. </p>
<p class="C25 V21"> Isacco supplicò il Signore per sua moglie, perché ella era sterile e il Signore lo esaudì, così che sua moglie Rebecca divenne incinta. </p>
<p class="C25 V22"> Ora i figli si urtavano nel suo seno ed ella esclamò: «Se è così, che cosa mi sta accadendo?». Andò a consultare il Signore. </p>
<p class="C25 V23"> Il Signore le rispose: «Due nazioni sono nel tuo seno e due popoli dal tuo grembo si divideranno; un popolo sarà più forte dell’altro e il maggiore servirà il più piccolo». </p>
<p class="C25 V24"> Quando poi si compì per lei il tempo di partorire, ecco, due gemelli erano nel suo grembo. </p>
<p class="C25 V25"> Uscì il primo, rossiccio e tutto come un mantello di pelo, e fu chiamato Esaù. </p>
<p class="C25 V26"> Subito dopo, uscì il fratello e teneva in mano il calcagno di Esaù; fu chiamato Giacobbe. Isacco aveva sessant’anni quando essi nacquero. </p>
<p class="C25 V27"> I fanciulli crebbero ed Esaù divenne abile nella caccia, un uomo della steppa, mentre Giacobbe era un uomo tranquillo, che dimorava sotto le tende. </p>
<p class="C25 V28"> Isacco prediligeva Esaù, perché la cacciagione era di suo gusto, mentre Rebecca prediligeva Giacobbe. </p>
<p class="C25 V29"> Una volta Giacobbe aveva cotto una minestra; Esaù arrivò dalla campagna ed era sfinito. </p>
<p class="C25 V30"> Disse a Giacobbe: «Lasciami mangiare un po’ di questa minestra rossa, perché io sono sfinito». Per questo fu chiamato Edom. </p>
<p class="C25 V31"> Giacobbe disse: «Vendimi subito la tua primogenitura». </p>
<p class="C25 V32"> Rispose Esaù: «Ecco, sto morendo: a che mi serve allora la primogenitura?». </p>
<p class="C25 V33"> Giacobbe allora disse: «Giuramelo subito». Quegli lo giurò e vendette la primogenitura a Giacobbe. </p>
<p class="C25 V34"> Giacobbe diede a Esaù il pane e la minestra di lenticchie; questi mangiò e bevve, poi si alzò e se ne andò. A tal punto Esaù aveva disprezzato la primogenitura. </p>
<p class="C26 V1"> Venne una carestia nella terra, dopo quella che c’era stata ai tempi di Abramo, e Isacco andò a Gerar presso Abimèlec, re dei Filistei. </p>
<p class="C26 V2"> Gli apparve il Signore e gli disse: «Non scendere in Egitto, abita nella terra che io ti indicherò, </p>
<p class="C26 V3"> rimani come forestiero in questa terra e io sarò con te e ti benedirò: a te e alla tua discendenza io concederò tutti questi territori, e manterrò il giuramento che ho fatto ad Abramo tuo padre. </p>
<p class="C26 V4"> Renderò la tua discendenza numerosa come le stelle del cielo e concederò alla tua discendenza tutti questi territori: tutte le nazioni della terra si diranno benedette nella tua discendenza; </p>
<p class="C26 V5"> perché Abramo ha obbedito alla mia voce e ha osservato ciò che io gli avevo prescritto: i miei comandamenti, le mie istituzioni e le mie leggi». </p>
<p class="C26 V6"> Così Isacco dimorò a Gerar. </p>
<p class="C26 V7"> Gli uomini del luogo gli fecero domande sulla moglie, ma egli disse: «È mia sorella»; infatti aveva timore di dire: «È mia moglie», pensando che gli uomini del luogo lo avrebbero potuto uccidere a causa di Rebecca, che era di bell’aspetto. </p>
<p class="C26 V8"> Era là da molto tempo, quando Abimèlec, re dei Filistei, si affacciò alla finestra e vide Isacco scherzare con la propria moglie Rebecca. </p>
<p class="C26 V9"> Abimèlec chiamò Isacco e disse: «Sicuramente ella è tua moglie. E perché tu hai detto: “È mia sorella”?». Gli rispose Isacco: «Perché mi son detto: che io non abbia a morire per causa di lei!». </p>
<p class="C26 V10"> Riprese Abimèlec: «Perché ti sei comportato così con noi? Poco ci mancava che qualcuno del popolo si unisse a tua moglie e tu attirassi su di noi una colpa». </p>
<p class="C26 V11"> Abimèlec diede quest’ordine a tutto il popolo: «Chi tocca quest’uomo o sua moglie sarà messo a morte!». </p>
<p class="C26 V12"> Isacco fece una semina in quella terra e raccolse quell’anno il centuplo. Il Signore infatti lo aveva benedetto. </p>
<p class="C26 V13"> E l’uomo divenne ricco e crebbe tanto in ricchezze fino a divenire ricchissimo: </p>
<p class="C26 V14"> possedeva greggi e armenti e numerosi schiavi, e i Filistei cominciarono a invidiarlo. </p>
<p class="C26 V15"> Tutti i pozzi che avevano scavato i servi di suo padre ai tempi di Abramo, suo padre, i Filistei li avevano chiusi riempiendoli di terra. </p>
<p class="C26 V16"> Abimèlec disse a Isacco: «Vattene via da noi, perché tu sei molto più potente di noi». </p>
<p class="C26 V17"> Isacco andò via di là, si accampò lungo il torrente di Gerar e vi si stabilì. </p>
<p class="C26 V18"> Isacco riattivò i pozzi d’acqua, che avevano scavato i servi di suo padre, Abramo, e che i Filistei avevano chiuso dopo la morte di Abramo, e li chiamò come li aveva chiamati suo padre. </p>
<p class="C26 V19"> I servi di Isacco scavarono poi nella valle e vi trovarono un pozzo di acqua viva. </p>
<p class="C26 V20"> Ma i pastori di Gerar litigarono con i pastori di Isacco, dicendo: «L’acqua è nostra!». Allora egli chiamò il pozzo Esek, perché quelli avevano litigato con lui. </p>
<p class="C26 V21"> Scavarono un altro pozzo, ma quelli litigarono anche per questo ed egli lo chiamò Sitna. </p>
<p class="C26 V22"> Si mosse di là e scavò un altro pozzo, per il quale non litigarono; allora egli lo chiamò Recobòt e disse: «Ora il Signore ci ha dato spazio libero, perché noi prosperiamo nella terra». </p>
<p class="C26 V23"> Di là salì a Bersabea. </p>
<p class="C26 V24"> E in quella notte gli apparve il Signore e disse: «Io sono il Dio di Abramo, tuo padre; non temere, perché io sono con te: ti benedirò e moltiplicherò la tua discendenza a causa di Abramo, mio servo». </p>
<p class="C26 V25"> Allora egli costruì in quel luogo un altare e invocò il nome del Signore. Lì piantò la tenda, e i servi di Isacco scavarono un pozzo. </p>
<p class="C26 V26"> Intanto Abimèlec da Gerar era andato da lui, insieme con Acuzzàt, suo consigliere, e Picol, capo del suo esercito. </p>
<p class="C26 V27"> Isacco disse loro: «Perché siete venuti da me, mentre voi mi odiate e mi avete scacciato da voi?». </p>
<p class="C26 V28"> Gli risposero: «Abbiamo visto che il Signore è con te e abbiamo detto: vi sia tra noi un giuramento, tra noi e te, e concludiamo un’alleanza con te: </p>
<p class="C26 V29"> tu non ci farai alcun male, come noi non ti abbiamo toccato e non ti abbiamo fatto se non del bene e ti abbiamo lasciato andare in pace. Tu sei ora un uomo benedetto dal Signore». </p>
<p class="C26 V30"> Allora imbandì loro un convito e mangiarono e bevvero. </p>
<p class="C26 V31"> Alzatisi di buon mattino, si prestarono giuramento l’un l’altro, poi Isacco li congedò e partirono da lui in pace. </p>
<p class="C26 V32"> Proprio in quel giorno arrivarono i servi di Isacco e lo informarono a proposito del pozzo che avevano scavato e gli dissero: «Abbiamo trovato l’acqua». </p>
<p class="C26 V33"> Allora egli lo chiamò Siba: per questo la città si chiama Bersabea ancora oggi. </p>
<p class="C26 V34"> Quando Esaù ebbe quarant’anni, prese in moglie Giuditta, figlia di Beerì l’Ittita, e Basmat, figlia di Elon l’Ittita. </p>
<p class="C26 V35"> Esse furono causa d’intima amarezza per Isacco e per Rebecca. </p>
<p class="C27 V1"> Isacco era vecchio e gli occhi gli si erano così indeboliti che non ci vedeva più. Chiamò il figlio maggiore, Esaù, e gli disse: «Figlio mio». Gli rispose: «Eccomi». </p>
<p class="C27 V2"> Riprese: «Vedi, io sono vecchio e ignoro il giorno della mia morte. </p>
<p class="C27 V3"> Ebbene, prendi le tue armi, la tua farètra e il tuo arco, va’ in campagna e caccia per me della selvaggina. </p>
<p class="C27 V4"> Poi preparami un piatto di mio gusto e portamelo; io lo mangerò affinché possa benedirti prima di morire». </p>
<p class="C27 V5"> Ora Rebecca ascoltava, mentre Isacco parlava al figlio Esaù. Andò dunque Esaù in campagna a caccia di selvaggina da portare a casa. </p>
<p class="C27 V6"> Rebecca disse al figlio Giacobbe: «Ecco, ho sentito tuo padre dire a tuo fratello Esaù: 7“Portami della selvaggina e preparami un piatto, lo mangerò e poi ti benedirò alla presenza del Signore prima di morire”. </p>
<p class="C27 V8"> Ora, figlio mio, da’ retta a quel che ti ordino. </p>
<p class="C27 V9"> Va’ subito al gregge e prendimi di là due bei capretti; io preparerò un piatto per tuo padre, secondo il suo gusto. </p>
<p class="C27 V10"> Così tu lo porterai a tuo padre, che ne mangerà, perché ti benedica prima di morire». </p>
<p class="C27 V11"> Rispose Giacobbe a Rebecca, sua madre: «Sai bene che mio fratello Esaù è peloso, mentre io ho la pelle liscia. </p>
<p class="C27 V12"> Forse mio padre mi toccherà e si accorgerà che mi prendo gioco di lui e attirerò sopra di me una maledizione invece di una benedizione». </p>
<p class="C27 V13"> Ma sua madre gli disse: «Ricada pure su di me la tua maledizione, figlio mio! Tu dammi retta e va’ a prendermi i capretti». </p>
<p class="C27 V14"> Allora egli andò a prenderli e li portò alla madre, così la madre ne fece un piatto secondo il gusto di suo padre. </p>
<p class="C27 V15"> Rebecca prese i vestiti più belli del figlio maggiore, Esaù, che erano in casa presso di lei, e li fece indossare al figlio minore, Giacobbe; </p>
<p class="C27 V16"> con le pelli dei capretti rivestì le sue braccia e la parte liscia del collo. </p>
<p class="C27 V17"> Poi mise in mano a suo figlio Giacobbe il piatto e il pane che aveva preparato. </p>
<p class="C27 V18"> Così egli venne dal padre e disse: «Padre mio». Rispose: «Eccomi; chi sei tu, figlio mio?». </p>
<p class="C27 V19"> Giacobbe rispose al padre: «Io sono Esaù, il tuo primogenito. Ho fatto come tu mi hai ordinato. Àlzati, dunque, siediti e mangia la mia selvaggina, perché tu mi benedica». </p>
<p class="C27 V20"> Isacco disse al figlio: «Come hai fatto presto a trovarla, figlio mio!». Rispose: «Il Signore tuo Dio me l’ha fatta capitare davanti». </p>
<p class="C27 V21"> Ma Isacco gli disse: «Avvicìnati e lascia che ti tocchi, figlio mio, per sapere se tu sei proprio il mio figlio Esaù o no». </p>
<p class="C27 V22"> Giacobbe si avvicinò a Isacco suo padre, il quale lo toccò e disse: «La voce è la voce di Giacobbe, ma le braccia sono le braccia di Esaù». </p>
<p class="C27 V23"> Così non lo riconobbe, perché le sue braccia erano pelose come le braccia di suo fratello Esaù, e lo benedisse. </p>
<p class="C27 V24"> Gli disse ancora: «Tu sei proprio il mio figlio Esaù?». Rispose: «Lo sono». </p>
<p class="C27 V25"> Allora disse: «Servimi, perché possa mangiare della selvaggina di mio figlio, e ti benedica». Gliene servì ed egli mangiò, gli portò il vino ed egli bevve. </p>
<p class="C27 V26"> Poi suo padre Isacco gli disse: «Avvicìnati e baciami, figlio mio!». </p>
<p class="C27 V27"> Gli si avvicinò e lo baciò. Isacco aspirò l’odore degli abiti di lui e lo benedisse: «Ecco, l’odore del mio figlio come l’odore di un campo che il Signore ha benedetto. </p>
<p class="C27 V28"> Dio ti conceda rugiada dal cielo, terre grasse, frumento e mosto in abbondanza. </p>
<p class="C27 V29"> Popoli ti servano e genti si prostrino davanti a te. Sii il signore dei tuoi fratelli e si prostrino davanti a te i figli di tua madre. Chi ti maledice sia maledetto e chi ti benedice sia benedetto!». </p>
<p class="C27 V30"> Isacco aveva appena finito di benedire Giacobbe e Giacobbe si era allontanato dal padre Isacco, quando tornò dalla caccia Esaù, suo fratello. </p>
<p class="C27 V31"> Anch’egli preparò un piatto, lo portò al padre e gli disse: «Si alzi mio padre e mangi la selvaggina di suo figlio, per potermi benedire». </p>
<p class="C27 V32"> Gli disse suo padre Isacco: «Chi sei tu?». Rispose: «Io sono il tuo figlio primogenito, Esaù». </p>
<p class="C27 V33"> Allora Isacco fu colto da un fortissimo tremito e disse: «Chi era dunque colui che ha preso la selvaggina e me l’ha portata? Io ho mangiato tutto prima che tu giungessi, poi l’ho benedetto e benedetto resterà». </p>
<p class="C27 V34"> Quando Esaù sentì le parole di suo padre, scoppiò in alte, amarissime grida. Disse a suo padre: «Benedici anche me, padre mio!». </p>
<p class="C27 V35"> Rispose: «È venuto tuo fratello con inganno e ha carpito la benedizione che spettava a te». </p>
<p class="C27 V36"> Riprese: «Forse perché si chiama Giacobbe mi ha soppiantato già due volte? Già ha carpito la mia primogenitura ed ecco ora ha carpito la mia benedizione!». E soggiunse: «Non hai forse in serbo qualche benedizione per me?». </p>
<p class="C27 V37"> Isacco rispose e disse a Esaù: «Ecco, io l’ho costituito tuo signore e gli ho dato come servi tutti i suoi fratelli; l’ho provveduto di frumento e di mosto; ora, per te, che cosa mai potrei fare, figlio mio?». </p>
<p class="C27 V38"> Esaù disse al padre: «Hai una sola benedizione, padre mio? Benedici anche me, padre mio!». Esaù alzò la voce e pianse. </p>
<p class="C27 V39"> Allora suo padre Isacco prese la parola e gli disse: «Ecco, la tua abitazione sarà lontano dalle terre grasse, lontano dalla rugiada del cielo dall’alto. </p>
<p class="C27 V40"> Vivrai della tua spada e servirai tuo fratello; ma verrà il giorno che ti riscuoterai, spezzerai il suo giogo dal tuo collo». </p>
<p class="C27 V41"> Esaù perseguitò Giacobbe per la benedizione che suo padre gli aveva dato. Pensò Esaù: «Si avvicinano i giorni del lutto per mio padre; allora ucciderò mio fratello Giacobbe». </p>
<p class="C27 V42"> Ma furono riferite a Rebecca le parole di Esaù, suo figlio maggiore, ed ella mandò a chiamare il figlio minore Giacobbe e gli disse: «Esaù, tuo fratello, vuole vendicarsi di te e ucciderti. </p>
<p class="C27 V43"> Ebbene, figlio mio, dammi retta: su, fuggi a Carran da mio fratello Làbano. </p>
<p class="C27 V44"> Rimarrai con lui qualche tempo, finché l’ira di tuo fratello si sarà placata. </p>
<p class="C27 V45"> Quando la collera di tuo fratello contro di te si sarà placata e si sarà dimenticato di quello che gli hai fatto, allora io manderò a prenderti di là. Perché dovrei venir privata di voi due in un solo giorno?». </p>
<p class="C27 V46"> E Rebecca disse a Isacco: «Ho disgusto della mia vita a causa delle donne ittite: se Giacobbe prende moglie tra le Ittite come queste, tra le ragazze della regione, a che mi giova la vita?». </p>
<p class="C28 V1"> Allora Isacco chiamò Giacobbe, lo benedisse e gli diede questo comando: «Tu non devi prender moglie tra le figlie di Canaan. </p>
<p class="C28 V2"> Su, va’ in Paddan-Aram, nella casa di Betuèl, padre di tua madre, e prenditi là una moglie tra le figlie di Làbano, fratello di tua madre. </p>
<p class="C28 V3"> Ti benedica Dio l’Onnipotente, ti renda fecondo e ti moltiplichi, sì che tu divenga un insieme di popoli. </p>
<p class="C28 V4"> Conceda la benedizione di Abramo a te e alla tua discendenza con te, perché tu possieda la terra che Dio ha dato ad Abramo, dove tu sei stato forestiero». </p>
<p class="C28 V5"> Così Isacco fece partire Giacobbe, che andò in Paddan-Aram presso Làbano, figlio di Betuèl, l’Arameo, fratello di Rebecca, madre di Giacobbe e di Esaù. </p>
<p class="C28 V6"> Esaù vide che Isacco aveva benedetto Giacobbe e l’aveva mandato in Paddan-Aram per prendersi una moglie originaria di là e che, mentre lo benediceva, gli aveva dato questo comando: «Non devi prender moglie tra le Cananee». </p>
<p class="C28 V7"> Giacobbe, obbedendo al padre e alla madre, era partito per Paddan-Aram. </p>
<p class="C28 V8"> Esaù comprese che le figlie di Canaan non erano gradite a suo padre Isacco. </p>
<p class="C28 V9"> Allora si recò da Ismaele e, oltre le mogli che aveva, si prese in moglie Macalàt, figlia di Ismaele, figlio di Abramo, sorella di Nebaiòt. </p>
<p class="C28 V10"> Giacobbe partì da Bersabea e si diresse verso Carran. </p>
<p class="C28 V11"> Capitò così in un luogo, dove passò la notte, perché il sole era tramontato; prese là una pietra, se la pose come guanciale e si coricò in quel luogo. </p>
<p class="C28 V12"> Fece un sogno: una scala poggiava sulla terra, mentre la sua cima raggiungeva il cielo; ed ecco, gli angeli di Dio salivano e scendevano su di essa. </p>
<p class="C28 V13"> Ecco, il Signore gli stava davanti e disse: «Io sono il Signore, il Dio di Abramo, tuo padre, e il Dio di Isacco. A te e alla tua discendenza darò la terra sulla quale sei coricato. </p>
<p class="C28 V14"> La tua discendenza sarà innumerevole come la polvere della terra; perciò ti espanderai a occidente e a oriente, a settentrione e a mezzogiorno. E si diranno benedette, in te e nella tua discendenza, tutte le famiglie della terra. </p>
<p class="C28 V15"> Ecco, io sono con te e ti proteggerò dovunque tu andrai; poi ti farò ritornare in questa terra, perché non ti abbandonerò senza aver fatto tutto quello che ti ho detto». </p>
<p class="C28 V16"> Giacobbe si svegliò dal sonno e disse: «Certo, il Signore è in questo luogo e io non lo sapevo». </p>
<p class="C28 V17"> Ebbe timore e disse: «Quanto è terribile questo luogo! Questa è proprio la casa di Dio, questa è la porta del cielo». </p>
<p class="C28 V18"> La mattina Giacobbe si alzò, prese la pietra che si era posta come guanciale, la eresse come una stele e versò olio sulla sua sommità. </p>
<p class="C28 V19"> E chiamò quel luogo Betel, mentre prima di allora la città si chiamava Luz. </p>
<p class="C28 V20"> Giacobbe fece questo voto: «Se Dio sarà con me e mi proteggerà in questo viaggio che sto facendo e mi darà pane da mangiare e vesti per coprirmi, </p>
<p class="C28 V21"> se ritornerò sano e salvo alla casa di mio padre, il Signore sarà il mio Dio. </p>
<p class="C28 V22"> Questa pietra, che io ho eretto come stele, sarà una casa di Dio; di quanto mi darai, io ti offrirò la decima». </p>
<p class="C29 V1"> Giacobbe si mise in cammino e andò nel territorio degli orientali. </p>
<p class="C29 V2"> Vide nella campagna un pozzo e tre greggi di piccolo bestiame distese vicino, perché a quel pozzo si abbeveravano le greggi. Sulla bocca del pozzo c’era una grande pietra: </p>
<p class="C29 V3"> solo quando tutte le greggi si erano radunate là, i pastori facevano rotolare la pietra dalla bocca del pozzo e abbeveravano il bestiame; poi rimettevano la pietra al suo posto sulla bocca del pozzo. </p>
<p class="C29 V4"> Giacobbe disse loro: «Fratelli miei, di dove siete?». Risposero: «Siamo di Carran». </p>
<p class="C29 V5"> Disse loro: «Conoscete Làbano, figlio di Nacor?». Risposero: «Lo conosciamo». </p>
<p class="C29 V6"> Poi domandò: «Sta bene?». Risposero: «Sì; ecco sua figlia Rachele che viene con il gregge». </p>
<p class="C29 V7"> Riprese: «Eccoci ancora in pieno giorno: non è tempo di radunare il bestiame. Date da bere al bestiame e andate a pascolare!». </p>
<p class="C29 V8"> Ed essi risposero: «Non possiamo, finché non si siano radunate tutte le greggi e si rotoli la pietra dalla bocca del pozzo; allora faremo bere il gregge». </p>
<p class="C29 V9"> Egli stava ancora parlando con loro, quando arrivò Rachele con il bestiame del padre; era infatti una pastorella. </p>
<p class="C29 V10"> Quando Giacobbe vide Rachele, figlia di Làbano, fratello di sua madre, insieme con il bestiame di Làbano, fratello di sua madre, Giacobbe, fattosi avanti, fece rotolare la pietra dalla bocca del pozzo e fece bere le pecore di Làbano, fratello di sua madre. </p>
<p class="C29 V11"> Poi Giacobbe baciò Rachele e pianse ad alta voce. </p>
<p class="C29 V12"> Giacobbe rivelò a Rachele che egli era parente del padre di lei, perché figlio di Rebecca. Allora ella corse a riferirlo al padre. </p>
<p class="C29 V13"> Quando Làbano seppe che era Giacobbe, il figlio di sua sorella, gli corse incontro, lo abbracciò, lo baciò e lo condusse nella sua casa. Ed egli raccontò a Làbano tutte queste vicende. </p>
<p class="C29 V14"> Allora Làbano gli disse: «Davvero tu sei mio osso e mia carne!». Così restò presso di lui per un mese. </p>
<p class="C29 V15"> Poi Làbano disse a Giacobbe: «Poiché sei mio parente, dovrai forse prestarmi servizio gratuitamente? Indicami quale deve essere il tuo salario». </p>
<p class="C29 V16"> Ora Làbano aveva due figlie; la maggiore si chiamava Lia e la più piccola si chiamava Rachele. </p>
<p class="C29 V17"> Lia aveva gli occhi smorti, mentre Rachele era bella di forme e avvenente di aspetto, </p>
<p class="C29 V18"> perciò Giacobbe s’innamorò di Rachele. Disse dunque: «Io ti servirò sette anni per Rachele, tua figlia minore». </p>
<p class="C29 V19"> Rispose Làbano: «Preferisco darla a te piuttosto che a un estraneo. Rimani con me». </p>
<p class="C29 V20"> Così Giacobbe servì sette anni per Rachele: gli sembrarono pochi giorni, tanto era il suo amore per lei. </p>
<p class="C29 V21"> Poi Giacobbe disse a Làbano: «Dammi la mia sposa, perché i giorni sono terminati e voglio unirmi a lei». </p>
<p class="C29 V22"> Allora Làbano radunò tutti gli uomini del luogo e diede un banchetto. </p>
<p class="C29 V23"> Ma quando fu sera, egli prese la figlia Lia e la condusse da lui ed egli si unì a lei. </p>
<p class="C29 V24"> Làbano diede come schiava, alla figlia Lia, la sua schiava Zilpa. </p>
<p class="C29 V25"> Quando fu mattina... ecco, era Lia! Allora Giacobbe disse a Làbano: «Che cosa mi hai fatto? Non sono stato al tuo servizio per Rachele? Perché mi hai ingannato?». </p>
<p class="C29 V26"> Rispose Làbano: «Non si usa far così dalle nostre parti, non si dà in sposa la figlia più piccola prima della primogenita. </p>
<p class="C29 V27"> Finisci questa settimana nuziale, poi ti darò anche l’altra per il servizio che tu presterai presso di me per altri sette anni». </p>
<p class="C29 V28"> E così fece Giacobbe: terminò la settimana nuziale e allora Làbano gli diede in moglie la figlia Rachele. </p>
<p class="C29 V29"> Làbano diede come schiava, alla figlia Rachele, la sua schiava Bila. </p>
<p class="C29 V30"> Giacobbe si unì anche a Rachele e amò Rachele più di Lia. Fu ancora al servizio di lui per altri sette anni. </p>
<p class="C29 V31"> Ora il Signore, vedendo che Lia veniva trascurata, la rese feconda, mentre Rachele rimaneva sterile. </p>
<p class="C29 V32"> Così Lia concepì e partorì un figlio e lo chiamò Ruben, perché disse: «Il Signore ha visto la mia umiliazione; certo, ora mio marito mi amerà». </p>
<p class="C29 V33"> Concepì ancora e partorì un figlio, e disse: «Il Signore ha udito che io ero trascurata e mi ha dato anche questo». E lo chiamò Simeone. </p>
<p class="C29 V34"> Concepì ancora e partorì un figlio, e disse: «Questa volta mio marito mi si affezionerà, perché gli ho partorito tre figli». Per questo lo chiamò Levi. </p>
<p class="C29 V35"> Concepì ancora e partorì un figlio, e disse: «Questa volta loderò il Signore». Per questo lo chiamò Giuda. E cessò di avere figli. </p>
<p class="C30 V1"> Rachele, vedendo che non le era concesso di dare figli a Giacobbe, divenne gelosa della sorella e disse a Giacobbe: «Dammi dei figli, se no io muoio!». </p>
<p class="C30 V2"> Giacobbe s’irritò contro Rachele e disse: «Tengo forse io il posto di Dio, il quale ti ha negato il frutto del grembo?». </p>
<p class="C30 V3"> Allora ella rispose: «Ecco la mia serva Bila: unisciti a lei, partorisca sulle mie ginocchia cosicché, per mezzo di lei, abbia anch’io una mia prole». </p>
<p class="C30 V4"> Così ella gli diede in moglie la propria schiava Bila e Giacobbe si unì a lei. </p>
<p class="C30 V5"> Bila concepì e partorì a Giacobbe un figlio. </p>
<p class="C30 V6"> Rachele disse: «Dio mi ha fatto giustizia e ha anche ascoltato la mia voce, dandomi un figlio». Per questo ella lo chiamò Dan. </p>
<p class="C30 V7"> Bila, la schiava di Rachele, concepì ancora e partorì a Giacobbe un secondo figlio. </p>
<p class="C30 V8"> Rachele disse: «Ho sostenuto contro mia sorella lotte tremende e ho vinto!». E lo chiamò Nèftali. </p>
<p class="C30 V9"> Allora Lia, vedendo che aveva cessato di aver figli, prese la propria schiava Zilpa e la diede in moglie a Giacobbe. </p>
<p class="C30 V10"> Zilpa, la schiava di Lia, partorì a Giacobbe un figlio. </p>
<p class="C30 V11"> Lia esclamò: «Per fortuna!» e lo chiamò Gad. </p>
<p class="C30 V12"> Zilpa, la schiava di Lia, partorì un secondo figlio a Giacobbe. </p>
<p class="C30 V13"> Lia disse: «Per mia felicità! Certamente le donne mi chiameranno beata». E lo chiamò Aser. </p>
<p class="C30 V14"> Al tempo della mietitura del grano, Ruben uscì e trovò delle mandragore, che portò alla madre Lia. Rachele disse a Lia: «Dammi un po’ delle mandragore di tuo figlio». </p>
<p class="C30 V15"> Ma Lia rispose: «Ti sembra poco avermi portato via il marito, perché ora tu voglia portare via anche le mandragore di mio figlio?». Riprese Rachele: «Ebbene, Giacobbe si corichi pure con te questa notte, ma dammi in cambio le mandragore di tuo figlio». </p>
<p class="C30 V16"> La sera, quando Giacobbe arrivò dalla campagna, Lia gli uscì incontro e gli disse: «Da me devi venire, perché io ho pagato il diritto di averti con le mandragore di mio figlio». Così egli si coricò con lei quella notte. </p>
<p class="C30 V17"> Il Signore esaudì Lia, la quale concepì e partorì a Giacobbe un quinto figlio. </p>
<p class="C30 V18"> Lia disse: «Dio mi ha dato il mio salario, perché ho dato la mia schiava a mio marito». E lo chiamò Ìssacar. </p>
<p class="C30 V19"> Lia concepì e partorì ancora un sesto figlio a Giacobbe. </p>
<p class="C30 V20"> Lia disse: «Dio mi ha fatto un bel regalo: questa volta mio marito mi preferirà, perché gli ho partorito sei figli». E lo chiamò Zàbulon. </p>
<p class="C30 V21"> In seguito partorì una figlia e la chiamò Dina. </p>
<p class="C30 V22"> Dio si ricordò anche di Rachele; Dio la esaudì e la rese feconda. </p>
<p class="C30 V23"> Ella concepì e partorì un figlio e disse: «Dio ha tolto il mio disonore». </p>
<p class="C30 V24"> E lo chiamò Giuseppe, dicendo: «Il Signore mi aggiunga un altro figlio!». </p>
<p class="C30 V25"> Dopo che Rachele ebbe partorito Giuseppe, Giacobbe disse a Làbano: «Lasciami andare e tornare a casa mia, nella mia terra. </p>
<p class="C30 V26"> Dammi le mogli, per le quali ti ho servito, e i miei bambini, perché possa partire: tu conosci il servizio che ti ho prestato». </p>
<p class="C30 V27"> Gli disse Làbano: «Se ho trovato grazia ai tuoi occhi... Per divinazione ho saputo che il Signore mi ha benedetto per causa tua». </p>
<p class="C30 V28"> E aggiunse: «Fissami il tuo salario e te lo darò». </p>
<p class="C30 V29"> Gli rispose: «Tu stesso sai come ti ho servito e quanto sono cresciuti i tuoi averi per opera mia. </p>
<p class="C30 V30"> Perché il poco che avevi prima della mia venuta è aumentato oltre misura, e il Signore ti ha benedetto sui miei passi. Ma ora, quando lavorerò anch’io per la mia casa?». </p>
<p class="C30 V31"> Riprese Làbano: «Che cosa ti devo dare?». Giacobbe rispose: «Non mi devi nulla; se tu farai per me quanto ti dico, ritornerò a pascolare il tuo gregge e a custodirlo. </p>
<p class="C30 V32"> Oggi passerò fra tutto il tuo bestiame; tu metti da parte ogni capo di colore scuro tra le pecore e ogni capo chiazzato e punteggiato tra le capre: sarà il mio salario. </p>
<p class="C30 V33"> In futuro la mia stessa onestà risponderà per me; quando verrai a verificare il mio salario, ogni capo che non sarà punteggiato o chiazzato tra le capre e di colore scuro tra le pecore, se si troverà presso di me sarà come rubato». </p>
<p class="C30 V34"> Làbano disse: «Bene, sia come tu hai detto!». </p>
<p class="C30 V35"> In quel giorno mise da parte i capri striati e chiazzati e tutte le capre punteggiate e chiazzate, ogni capo che aveva del bianco, e ogni capo di colore scuro tra le pecore. Li affidò ai suoi figli </p>
<p class="C30 V36"> e stabilì una distanza di tre giorni di cammino tra sé e Giacobbe, mentre Giacobbe pascolava l’altro bestiame di Làbano. </p>
<p class="C30 V37"> Ma Giacobbe prese rami freschi di pioppo, di mandorlo e di platano, ne intagliò la corteccia a strisce bianche, mettendo a nudo il bianco dei rami. </p>
<p class="C30 V38"> Mise i rami così scortecciati nei canaletti agli abbeveratoi dell’acqua, dove veniva a bere il bestiame, bene in vista per le bestie che andavano in calore quando venivano a bere. </p>
<p class="C30 V39"> Così le bestie andarono in calore di fronte ai rami e le capre figliarono capretti striati, punteggiati e chiazzati. </p>
<p class="C30 V40"> Quanto alle pecore, Giacobbe le separò e fece sì che le bestie avessero davanti a loro gli animali striati e tutti quelli di colore scuro del gregge di Làbano. E i branchi che si era così formato per sé, non li mise insieme al gregge di Làbano. </p>
<p class="C30 V41"> Ogni qualvolta andavano in calore bestie robuste, Giacobbe metteva i rami nei canaletti in vista delle bestie, per farle concepire davanti ai rami. </p>
<p class="C30 V42"> Quando invece le bestie erano deboli, non li metteva. Così i capi di bestiame deboli erano per Làbano e quelli robusti per Giacobbe. </p>
<p class="C30 V43"> Egli si arricchì oltre misura e possedette greggi in grande quantità, schiave e schiavi, cammelli e asini. </p>
<p class="C31 V1"> Giacobbe venne a sapere che i figli di Làbano dicevano: «Giacobbe si è preso tutto quello che aveva nostro padre e con quanto era di nostro padre si è fatto questa grande fortuna». </p>
<p class="C31 V2"> Giacobbe osservò anche la faccia di Làbano e si accorse che verso di lui non era più come prima. </p>
<p class="C31 V3"> Il Signore disse a Giacobbe: «Torna alla terra dei tuoi padri, nella tua famiglia e io sarò con te». </p>
<p class="C31 V4"> Allora Giacobbe mandò a chiamare Rachele e Lia, in campagna presso il suo gregge, </p>
<p class="C31 V5"> e disse loro: «Io mi accorgo dal volto di vostro padre che egli verso di me non è più come prima; ma il Dio di mio padre è stato con me. </p>
<p class="C31 V6"> Sapete voi stesse che ho servito vostro padre con tutte le mie forze, </p>
<p class="C31 V7"> mentre vostro padre si è beffato di me e ha cambiato dieci volte il mio salario; ma Dio non gli ha permesso di farmi del male. </p>
<p class="C31 V8"> Se egli diceva: “Le bestie punteggiate saranno il tuo salario”, tutto il gregge figliava bestie punteggiate; se diceva: “Le bestie striate saranno il tuo salario”, allora tutto il gregge figliava bestie striate. </p>
<p class="C31 V9"> Così Dio ha sottratto il bestiame a vostro padre e l’ha dato a me. </p>
<p class="C31 V10"> Una volta, nel tempo in cui il piccolo bestiame va in calore, io in sogno alzai gli occhi e vidi che i capri in procinto di montare le bestie erano striati, punteggiati e chiazzati. </p>
<p class="C31 V11"> L’angelo di Dio mi disse in sogno: “Giacobbe!”. Risposi: “Eccomi”. </p>
<p class="C31 V12"> Riprese: “Alza gli occhi e guarda: tutti i capri che montano le bestie sono striati, punteggiati e chiazzati, perché ho visto come ti tratta Làbano. </p>
<p class="C31 V13"> Io sono il Dio di Betel, dove tu hai unto una stele e dove mi hai fatto un voto. Ora àlzati, parti da questa terra e torna nella terra della tua famiglia!”». </p>
<p class="C31 V14"> Rachele e Lia gli risposero: «Abbiamo forse ancora una parte o una eredità nella casa di nostro padre? </p>
<p class="C31 V15"> Non siamo forse tenute in conto di straniere da parte sua, dal momento che ci ha vendute e si è anche mangiato il nostro denaro? </p>
<p class="C31 V16"> Tutta la ricchezza che Dio ha sottratto a nostro padre è nostra e dei nostri figli. Ora fa’ pure quello che Dio ti ha detto». </p>
<p class="C31 V17"> Allora Giacobbe si alzò, caricò i figli e le mogli sui cammelli </p>
<p class="C31 V18"> e condusse via tutto il bestiame e tutti gli averi che si era acquistato, il bestiame che si era acquistato in Paddan-Aram, per ritornare da Isacco, suo padre, nella terra di Canaan. </p>
<p class="C31 V19"> Làbano era andato a tosare il gregge e Rachele rubò gli idoli che appartenevano al padre. </p>
<p class="C31 V20"> Giacobbe eluse l’attenzione di Làbano, l’Arameo, non lasciando trapelare che stava per fuggire; </p>
<p class="C31 V21"> così poté andarsene con tutti i suoi averi. Si mosse dunque, passò il Fiume e si diresse verso le montagne di Gàlaad. </p>
<p class="C31 V22"> Il terzo giorno fu riferito a Làbano che Giacobbe era fuggito. </p>
<p class="C31 V23"> Allora egli prese con sé i suoi parenti, lo inseguì per sette giorni di cammino e lo raggiunse sulle montagne di Gàlaad. </p>
<p class="C31 V24"> Ma Dio venne da Làbano, l’Arameo, in un sogno notturno e gli disse: «Bada di non dir niente a Giacobbe, né in bene né in male!». </p>
<p class="C31 V25"> Làbano andò dunque a raggiungere Giacobbe. Ora Giacobbe aveva piantato la tenda sulle montagne e Làbano si era accampato con i parenti sulle montagne di Gàlaad. </p>
<p class="C31 V26"> Disse allora Làbano a Giacobbe: «Che cosa hai fatto? Hai eluso la mia attenzione e hai condotto via le mie figlie come prigioniere di guerra! </p>
<p class="C31 V27"> Perché sei fuggito di nascosto, mi hai ingannato e non mi hai avvertito? Io ti avrei congedato con festa e con canti, a suon di tamburelli e di cetre! </p>
<p class="C31 V28"> E non mi hai permesso di baciare i miei figli e le mie figlie! Certo, hai agito in modo insensato. </p>
<p class="C31 V29"> Sarebbe in mio potere farti del male, ma il Dio di tuo padre mi ha parlato la notte scorsa: “Bada di non dir niente a Giacobbe, né in bene né in male!”. </p>
<p class="C31 V30"> Certo, sei partito perché soffrivi di nostalgia per la casa di tuo padre; ma perché hai rubato i miei dèi?». </p>
<p class="C31 V31"> Giacobbe rispose a Làbano e disse: «Perché avevo paura e pensavo che mi avresti tolto con la forza le tue figlie. </p>
<p class="C31 V32"> Ma quanto a colui presso il quale tu troverai i tuoi dèi, non resterà in vita! Alla presenza dei nostri parenti verifica quanto vi può essere di tuo presso di me e riprendilo». Giacobbe non sapeva che li aveva rubati Rachele. </p>
<p class="C31 V33"> Allora Làbano entrò nella tenda di Giacobbe e poi nella tenda di Lia e nella tenda delle due schiave, ma non trovò nulla. Poi uscì dalla tenda di Lia ed entrò nella tenda di Rachele. </p>
<p class="C31 V34"> Rachele aveva preso gli idoli e li aveva messi nella sella del cammello, poi vi si era seduta sopra, così Làbano frugò in tutta la tenda, ma non li trovò. </p>
<p class="C31 V35"> Ella parlò al padre: «Non si offenda il mio signore se io non posso alzarmi davanti a te, perché ho quello che avviene di regola alle donne». Làbano cercò, ma non trovò gli idoli. </p>
<p class="C31 V36"> Giacobbe allora si adirò e apostrofò Làbano, al quale disse: «Qual è il mio delitto, qual è il mio peccato, perché ti accanisca contro di me? </p>
<p class="C31 V37"> Ora che hai frugato tra tutti i miei oggetti, che cosa hai trovato di tutte le cose di casa tua? Mettilo qui davanti ai miei e tuoi parenti, e siano essi giudici tra noi due. </p>
<p class="C31 V38"> Vent’anni ho passato con te: le tue pecore e le tue capre non hanno abortito e non ho mai mangiato i montoni del tuo gregge. </p>
<p class="C31 V39"> Nessuna bestia sbranata ti ho portato a mio discarico: io stesso ne compensavo il danno e tu reclamavi da me il risarcimento sia di quanto veniva rubato di giorno sia di quanto veniva rubato di notte. </p>
<p class="C31 V40"> Di giorno mi divorava il caldo e di notte il gelo, e il sonno fuggiva dai miei occhi. </p>
<p class="C31 V41"> Vent’anni sono stato in casa tua: ho servito quattordici anni per le tue due figlie e sei anni per il tuo gregge e tu hai cambiato il mio salario dieci volte. </p>
<p class="C31 V42"> Se il Dio di mio padre, il Dio di Abramo e il Terrore di Isacco non fosse stato con me, tu ora mi avresti licenziato a mani vuote; ma Dio ha visto la mia afflizione e la fatica delle mie mani e la scorsa notte egli ha fatto da arbitro». </p>
<p class="C31 V43"> Làbano allora rispose e disse a Giacobbe: «Queste figlie sono le mie figlie e questi figli sono i miei figli; questo bestiame è il mio bestiame e quanto tu vedi è mio. E che cosa potrei fare oggi a queste mie figlie o ai figli che hanno messo al mondo? </p>
<p class="C31 V44"> Ebbene, vieni, concludiamo un’alleanza, io e te, e ci sia un testimone tra me e te». </p>
<p class="C31 V45"> Giacobbe prese una pietra e la eresse come stele. </p>
<p class="C31 V46"> Poi disse ai suoi parenti: «Raccogliete pietre», e quelli presero pietre e ne fecero un mucchio; e su quel mucchio mangiarono. </p>
<p class="C31 V47"> Làbano lo chiamò Iegar-Saadutà, mentre Giacobbe lo chiamò Gal-Ed. </p>
<p class="C31 V48"> Làbano disse: «Questo mucchio è oggi un testimone tra me e te»; per questo lo chiamò Gal-Ed </p>
<p class="C31 V49"> e anche Mispa, perché disse: «Il Signore starà di vedetta tra me e te, quando noi non ci vedremo più l’un l’altro. </p>
<p class="C31 V50"> Se tu maltratterai le mie figlie e se prenderai altre mogli oltre le mie figlie, sappi che non un uomo è con noi, ma Dio è testimone tra me e te». </p>
<p class="C31 V51"> Soggiunse Làbano a Giacobbe: «Ecco questo mucchio ed ecco questa stele, che io ho eretto tra me e te. </p>
<p class="C31 V52"> Questo mucchio è testimone e questa stele è testimone che io giuro di non oltrepassare questo mucchio dalla tua parte e che tu giuri di non oltrepassare questo mucchio e questa stele dalla mia parte, per fare il male. </p>
<p class="C31 V53"> Il Dio di Abramo e il Dio di Nacor siano giudici tra di noi». Giacobbe giurò per il Terrore di Isacco suo padre. </p>
<p class="C31 V54"> Poi offrì un sacrificio sulle montagne e invitò i suoi parenti a prender cibo. Essi mangiarono e passarono la notte sulle montagne. </p>
<p class="C32 V1"> Làbano si alzò di buon mattino, baciò i figli e le figlie e li benedisse. Poi partì e ritornò a casa. </p>
<p class="C32 V2"> Mentre Giacobbe andava per la sua strada, gli si fecero incontro gli angeli di Dio. </p>
<p class="C32 V3"> Giacobbe al vederli disse: «Questo è l’accampamento di Dio», e chiamò quel luogo Macanàim. </p>
<p class="C32 V4"> Poi Giacobbe mandò avanti a sé alcuni messaggeri al fratello Esaù, nella regione di Seir, la campagna di Edom. </p>
<p class="C32 V5"> Diede loro questo comando: «Direte al mio signore Esaù: “Dice il tuo servo Giacobbe: Sono restato come forestiero presso Làbano e vi sono rimasto fino ad ora. </p>
<p class="C32 V6"> Sono venuto in possesso di buoi, asini e greggi, di schiavi e schiave. Ho mandato a informarne il mio signore, per trovare grazia ai suoi occhi”». </p>
<p class="C32 V7"> I messaggeri tornarono da Giacobbe, dicendo: «Siamo stati da tuo fratello Esaù; ora egli stesso sta venendoti incontro e ha con sé quattrocento uomini». </p>
<p class="C32 V8"> Giacobbe si spaventò molto e si sentì angustiato; allora divise in due accampamenti la gente che era con lui, il gregge, gli armenti e i cammelli. </p>
<p class="C32 V9"> Pensava infatti: «Se Esaù raggiunge un accampamento e lo sconfigge, l’altro si salverà». </p>
<p class="C32 V10"> Giacobbe disse: «Dio del mio padre Abramo e Dio del mio padre Isacco, Signore, che mi hai detto: “Ritorna nella tua terra e tra la tua parentela, e io ti farò del bene”, </p>
<p class="C32 V11"> io sono indegno di tutta la bontà e di tutta la fedeltà che hai usato verso il tuo servo. Con il mio solo bastone avevo passato questo Giordano e ora sono arrivato al punto di formare due accampamenti. </p>
<p class="C32 V12"> Salvami dalla mano di mio fratello, dalla mano di Esaù, perché io ho paura di lui: che egli non arrivi e colpisca me e, senza riguardi, madri e bambini! </p>
<p class="C32 V13"> Eppure tu hai detto: “Ti farò del bene e renderò la tua discendenza tanto numerosa come la sabbia del mare, che non si può contare”». </p>
<p class="C32 V14"> Giacobbe rimase in quel luogo a passare la notte. Poi prese, da ciò che gli capitava tra mano, un dono per il fratello Esaù: </p>
<p class="C32 V15"> duecento capre e venti capri, duecento pecore e venti montoni, </p>
<p class="C32 V16"> trenta cammelle, che allattavano, con i loro piccoli, quaranta giovenche e dieci torelli, venti asine e dieci asinelli. </p>
<p class="C32 V17"> Egli affidò ai suoi servi i singoli branchi separatamente e disse loro: «Passate davanti a me e lasciate una certa distanza tra un branco e l’altro». </p>
<p class="C32 V18"> Diede quest’ordine al primo: «Quando ti incontrerà Esaù, mio fratello, e ti domanderà: “A chi appartieni? Dove vai? Di chi sono questi animali che ti camminano davanti?”, </p>
<p class="C32 V19"> tu risponderai: “Di tuo fratello Giacobbe; è un dono inviato al mio signore Esaù; ecco, egli stesso ci segue”». </p>
<p class="C32 V20"> Lo stesso ordine diede anche al secondo e anche al terzo e a quanti seguivano i branchi: «Queste parole voi rivolgerete ad Esaù quando lo incontrerete; </p>
<p class="C32 V21"> gli direte: “Anche il tuo servo Giacobbe ci segue”». Pensava infatti: «Lo placherò con il dono che mi precede e in seguito mi presenterò a lui; forse mi accoglierà con benevolenza». </p>
<p class="C32 V22"> Così il dono passò prima di lui, mentre egli trascorse quella notte nell’accampamento. </p>
<p class="C32 V23"> Durante quella notte egli si alzò, prese le due mogli, le due schiave, i suoi undici bambini e passò il guado dello Iabbok. </p>
<p class="C32 V24"> Li prese, fece loro passare il torrente e portò di là anche tutti i suoi averi. </p>
<p class="C32 V25"> Giacobbe rimase solo e un uomo lottò con lui fino allo spuntare dell’aurora. </p>
<p class="C32 V26"> Vedendo che non riusciva a vincerlo, lo colpì all’articolazione del femore e l’articolazione del femore di Giacobbe si slogò, mentre continuava a lottare con lui. </p>
<p class="C32 V27"> Quello disse: «Lasciami andare, perché è spuntata l’aurora». Giacobbe rispose: «Non ti lascerò, se non mi avrai benedetto!». </p>
<p class="C32 V28"> Gli domandò: «Come ti chiami?». Rispose: «Giacobbe». </p>
<p class="C32 V29"> Riprese: «Non ti chiamerai più Giacobbe, ma Israele, perché hai combattuto con Dio e con gli uomini e hai vinto!». </p>
<p class="C32 V30"> Giacobbe allora gli chiese: «Svelami il tuo nome». Gli rispose: «Perché mi chiedi il nome?». E qui lo benedisse. </p>
<p class="C32 V31"> Allora Giacobbe chiamò quel luogo Penuèl: «Davvero – disse – ho visto Dio faccia a faccia, eppure la mia vita è rimasta salva». </p>
<p class="C32 V32"> Spuntava il sole, quando Giacobbe passò Penuèl e zoppicava all’anca. </p>
<p class="C32 V33"> Per questo gli Israeliti, fino ad oggi, non mangiano il nervo sciatico, che è sopra l’articolazione del femore, perché quell’uomo aveva colpito l’articolazione del femore di Giacobbe nel nervo sciatico. </p>
<p class="C33 V1"> Giacobbe alzò gli occhi e vide arrivare Esaù, che aveva con sé quattrocento uomini. Allora distribuì i bambini tra Lia, Rachele e le due schiave; </p>
<p class="C33 V2"> alla testa mise le schiave con i loro bambini, più indietro Lia con i suoi bambini e più indietro Rachele e Giuseppe. </p>
<p class="C33 V3"> Egli passò davanti a loro e si prostrò sette volte fino a terra, mentre andava avvicinandosi al fratello. </p>
<p class="C33 V4"> Ma Esaù gli corse incontro, lo abbracciò, gli si gettò al collo, lo baciò e piansero. </p>
<p class="C33 V5"> Alzàti gli occhi, vide le donne e i bambini e domandò: «Chi sono questi con te?». Giacobbe rispose: «Sono i bambini che Dio si è compiaciuto di dare al tuo servo». </p>
<p class="C33 V6"> Allora si fecero avanti le schiave con i loro bambini e si prostrarono. </p>
<p class="C33 V7"> Si fecero avanti anche Lia e i suoi bambini e si prostrarono e infine si fecero avanti Giuseppe e Rachele e si prostrarono. </p>
<p class="C33 V8"> Domandò ancora: «Che cosa vuoi fare di tutta questa carovana che ho incontrato?». Rispose: «È per trovar grazia agli occhi del mio signore». </p>
<p class="C33 V9"> Esaù disse: «Ho beni in abbondanza, fratello mio, resti per te quello che è tuo!». </p>
<p class="C33 V10"> Ma Giacobbe disse: «No, ti prego, se ho trovato grazia ai tuoi occhi, accetta dalla mia mano il mio dono, perché io sto alla tua presenza, come davanti a Dio, e tu mi hai gradito. </p>
<p class="C33 V11"> Accetta il dono augurale che ti è stato presentato, perché Dio mi ha favorito e sono provvisto di tutto!». Così egli insistette e quegli accettò. </p>
<p class="C33 V12"> Esaù disse: «Partiamo e mettiamoci in viaggio: io camminerò davanti a te». </p>
<p class="C33 V13"> Gli rispose: «Il mio signore sa che i bambini sono delicati e che devo aver cura delle greggi e degli armenti che allattano: se si affaticassero anche un giorno solo, tutte le bestie morirebbero. </p>
<p class="C33 V14"> Il mio signore passi prima del suo servo, mentre io mi sposterò con mio agio, tenendo il passo di questo bestiame che mi precede e dei bambini, finché arriverò presso il mio signore in Seir». </p>
<p class="C33 V15"> Disse allora Esaù: «Almeno possa lasciare con te una parte della gente che ho con me!». Rispose: «Ma perché? Basta solo che io trovi grazia agli occhi del mio signore!». </p>
<p class="C33 V16"> Così quel giorno stesso Esaù ritornò per conto proprio in Seir. </p>
<p class="C33 V17"> Giacobbe invece partì per Succot, dove costruì una casa per sé e fece capanne per il gregge. Per questo chiamò quel luogo Succot. </p>
<p class="C33 V18"> Giacobbe arrivò sano e salvo alla città di Sichem, che è nella terra di Canaan, al ritorno da Paddan-Aram e si accampò di fronte alla città. </p>
<p class="C33 V19"> Acquistò dai figli di Camor, padre di Sichem, per cento pezzi d’argento, quella porzione di campagna dove aveva piantato la tenda. </p>
<p class="C33 V20"> Qui eresse un altare e lo chiamò «El, Dio d’Israele». </p>
<p class="C34 V1"> Dina, la figlia che Lia aveva partorito a Giacobbe, uscì a vedere le ragazze del posto. </p>
<p class="C34 V2"> Ma la notò Sichem, figlio di Camor l’Eveo, principe di quel territorio, la rapì e si coricò con lei facendole violenza. </p>
<p class="C34 V2"> 1«Questi uomini sono gente pacifica con noi: abitino pure con noi nel territorio e lo percorrano in lungo e in largo; esso è molto ampio per loro in ogni direzione. Noi potremo prendere in moglie le loro figlie e potremo dare loro le nostre. </p>
<p class="C34 V3"> Ma poi egli rimase legato a Dina, figlia di Giacobbe; s’innamorò della giovane e le rivolse parole di conforto. </p>
<p class="C34 V4"> Quindi disse a Camor, suo padre: «Prendimi in moglie questa ragazza». </p>
<p class="C34 V5"> Intanto Giacobbe aveva saputo che quello aveva disonorato sua figlia Dina, ma i suoi figli erano in campagna con il suo bestiame, e Giacobbe tacque fino al loro arrivo. </p>
<p class="C34 V6"> Venne dunque Camor, padre di Sichem, da Giacobbe per parlare con lui. </p>
<p class="C34 V7"> Quando i figli di Giacobbe tornarono dalla campagna, sentito l’accaduto, ne furono addolorati e s’indignarono molto, perché quegli, coricandosi con la figlia di Giacobbe, aveva commesso un’infamia in Israele: così non si doveva fare! </p>
<p class="C34 V8"> Camor disse loro: «Sichem, mio figlio, è innamorato della vostra figlia; vi prego, dategliela in moglie! </p>
<p class="C34 V9"> Anzi, imparentatevi con noi: voi darete a noi le vostre figlie e vi prenderete per voi le nostre figlie. </p>
<p class="C34 V10"> Abiterete con noi e la terra sarà a vostra disposizione; potrete risiedervi, percorrerla in lungo e in largo e acquistare proprietà». </p>
<p class="C34 V11"> Sichem disse al padre e ai fratelli di lei: «Possa io trovare grazia agli occhi vostri; vi darò quel che mi direte. </p>
<p class="C34 V12"> Alzate pure molto a mio carico il prezzo nuziale e il valore del dono; vi darò quanto mi chiederete, ma concedetemi la giovane in moglie!». </p>
<p class="C34 V13"> Allora i figli di Giacobbe risposero a Sichem e a suo padre Camor e parlarono con inganno, poiché quegli aveva disonorato la loro sorella Dina. </p>
<p class="C34 V14"> Dissero loro: «Non possiamo fare questo, dare la nostra sorella a un uomo non circonciso, perché ciò sarebbe un disonore per noi. </p>
<p class="C34 V15"> Acconsentiremo alla vostra richiesta solo a questa condizione: diventare come noi, circoncidendo ogni vostro maschio. </p>
<p class="C34 V16"> In tal caso noi vi daremo le nostre figlie e ci prenderemo le vostre, abiteremo con voi e diventeremo un solo popolo. </p>
<p class="C34 V17"> Ma se voi non ci ascoltate a proposito della nostra circoncisione, prenderemo la nostra ragazza e ce ne andremo». </p>
<p class="C34 V18"> Le loro parole piacquero a Camor e a Sichem, figlio di Camor. </p>
<p class="C34 V19"> Il giovane non indugiò a eseguire la cosa, perché amava la figlia di Giacobbe; d’altra parte era il più onorato di tutto il casato di suo padre. </p>
<p class="C34 V20"> Vennero dunque Camor e il figlio Sichem alla porta della loro città e parlarono agli uomini della città: </p>
<p class="C34 V22"> Ma questi uomini a una condizione acconsentiranno ad abitare con noi, per diventare un unico popolo: se noi circoncidiamo ogni nostro maschio come loro stessi sono circoncisi. </p>
<p class="C34 V23"> I loro armenti, la loro ricchezza e tutto il loro bestiame non diverranno forse nostri? Accontentiamoli dunque, e possano abitare con noi!». </p>
<p class="C34 V24"> Quanti si radunavano alla porta della sua città ascoltarono Camor e il figlio Sichem: tutti i maschi, quanti si radunavano alla porta della città, si fecero circoncidere. </p>
<p class="C34 V25"> Ma il terzo giorno, quand’essi erano sofferenti, i due figli di Giacobbe, Simeone e Levi, i fratelli di Dina, presero ciascuno la propria spada, entrarono indisturbati nella città e uccisero tutti i maschi. </p>
<p class="C34 V26"> Passarono così a fil di spada Camor e suo figlio Sichem, portarono via Dina dalla casa di Sichem e si allontanarono. </p>
<p class="C34 V27"> I figli di Giacobbe si buttarono sui cadaveri e saccheggiarono la città, perché quelli avevano disonorato la loro sorella. </p>
<p class="C34 V28"> Presero le loro greggi e i loro armenti, i loro asini e quanto era nella città e nella campagna. </p>
<p class="C34 V29"> Portarono via come bottino tutte le loro ricchezze, tutti i loro bambini e le loro donne e saccheggiarono quanto era nelle case. </p>
<p class="C34 V30"> Allora Giacobbe disse a Simeone e a Levi: «Voi mi avete rovinato, rendendomi odioso agli abitanti della regione, ai Cananei e ai Perizziti. Io ho solo pochi uomini; se essi si raduneranno contro di me, mi vinceranno e io sarò annientato con la mia casa». </p>
<p class="C34 V31"> Risposero: «Si tratta forse la nostra sorella come una prostituta?». </p>
<p class="C35 V1"> Dio disse a Giacobbe: «Àlzati, sali a Betel e abita là; costruisci in quel luogo un altare al Dio che ti è apparso quando fuggivi lontano da Esaù, tuo fratello». </p>
<p class="C35 V2"> Allora Giacobbe disse alla sua famiglia e a quanti erano con lui: «Eliminate gli dèi degli stranieri che avete con voi, purificatevi e cambiate gli abiti. </p>
<p class="C35 V3"> Poi alziamoci e saliamo a Betel, dove io costruirò un altare al Dio che mi ha esaudito al tempo della mia angoscia ed è stato con me nel cammino che ho percorso». </p>
<p class="C35 V4"> Essi consegnarono a Giacobbe tutti gli dèi degli stranieri che possedevano e i pendenti che avevano agli orecchi, e Giacobbe li sotterrò sotto la quercia presso Sichem. </p>
<p class="C35 V5"> Poi partirono e un grande terrore assalì le città all’intorno, così che non inseguirono i figli di Giacobbe. </p>
<p class="C35 V6"> Giacobbe e tutta la gente che era con lui arrivarono a Luz, cioè Betel, che è nella terra di Canaan. </p>
<p class="C35 V7"> Qui egli costruì un altare e chiamò quel luogo El-Betel, perché là Dio gli si era rivelato, quando fuggiva lontano da suo fratello. </p>
<p class="C35 V8"> Allora morì Dèbora, la nutrice di Rebecca, e fu sepolta al di sotto di Betel, ai piedi della quercia. Così essa prese il nome di Quercia del Pianto. </p>
<p class="C35 V9"> Dio apparve un’altra volta a Giacobbe durante il ritorno da Paddan-Aram e lo benedisse. </p>
<p class="C35 V10"> Dio gli disse: «Il tuo nome è Giacobbe. Ma non ti chiamerai più Giacobbe: Israele sarà il tuo nome». Così lo si chiamò Israele. </p>
<p class="C35 V11"> Dio gli disse: «Io sono Dio l’Onnipotente. Sii fecondo e diventa numeroso; deriveranno da te una nazione e un insieme di nazioni, e re usciranno dai tuoi fianchi. </p>
<p class="C35 V12"> Darò a te la terra che ho concesso ad Abramo e a Isacco e, dopo di te, la darò alla tua stirpe». </p>
<p class="C35 V13"> Dio disparve da lui, dal luogo dove gli aveva parlato. </p>
<p class="C35 V14"> Allora Giacobbe eresse una stele dove gli aveva parlato, una stele di pietra, e su di essa fece una libagione e versò olio. </p>
<p class="C35 V15"> Giacobbe chiamò Betel il luogo dove Dio gli aveva parlato. </p>
<p class="C35 V16"> Quindi partirono da Betel. Mancava ancora un tratto di cammino per arrivare a Èfrata, quando Rachele partorì ed ebbe un parto difficile. </p>
<p class="C35 V17"> Mentre penava a partorire, la levatrice le disse: «Non temere: anche questa volta avrai un figlio!». </p>
<p class="C35 V18"> Ormai moribonda, quando stava per esalare l’ultimo respiro, lei lo chiamò Ben-Onì, ma suo padre lo chiamò Beniamino. </p>
<p class="C35 V19"> Così Rachele morì e fu sepolta lungo la strada verso Èfrata, cioè Betlemme. </p>
<p class="C35 V20"> Giacobbe eresse sulla sua tomba una stele. È la stele della tomba di Rachele, che esiste ancora oggi. </p>
<p class="C35 V21"> Poi Israele partì e piantò la tenda al di là di Migdal-Eder. </p>
<p class="C35 V22"> Mentre Israele abitava in quel territorio, Ruben andò a unirsi con Bila, concubina del padre, e Israele lo venne a sapere. I figli di Giacobbe furono dodici. </p>
<p class="C35 V23"> Figli di Lia: Ruben, il primogenito di Giacobbe, poi Simeone, Levi, Giuda, Ìssacar e Zàbulon; </p>
<p class="C35 V24"> figli di Rachele: Giuseppe e Beniamino; </p>
<p class="C35 V25"> figli di Bila, schiava di Rachele: Dan e Nèftali; </p>
<p class="C35 V26"> figli di Zilpa, schiava di Lia: Gad e Aser. Questi sono i figli di Giacobbe, che gli nacquero in Paddan-Aram. </p>
<p class="C35 V27"> Giacobbe venne da suo padre Isacco a Mamre, a Kiriat-Arbà, cioè Ebron, dove Abramo e Isacco avevano soggiornato come forestieri. </p>
<p class="C35 V28"> Isacco raggiunse l’età di centoottant’anni. </p>
<p class="C35 V29"> Poi Isacco spirò, morì e si riunì ai suoi antenati, vecchio e sazio di giorni. Lo seppellirono i suoi figli Esaù e Giacobbe. </p>
<p class="C36 V1"> Questa è la discendenza di Esaù, cioè Edom. </p>
<p class="C36 V2"> Esaù prese le sue mogli tra le figlie dei Cananei: Ada, figlia di Elon, l’Ittita; Oolibamà, figlia di Anà, figlio di Sibeon, l’Urrita; </p>
<p class="C36 V3"> Basmat, figlia di Ismaele, sorella di Nebaiòt. </p>
<p class="C36 V4"> Ada partorì a Esaù Elifaz, Basmat partorì Reuèl, </p>
<p class="C36 V5"> Oolibamà partorì Ieus, Ialam e Core. Questi sono i figli di Esaù, che gli nacquero nella terra di Canaan. </p>
<p class="C36 V6"> Poi Esaù prese con sé le mogli, i figli e le figlie e tutte le persone della sua casa, il suo gregge e tutto il suo bestiame e tutti i suoi beni che aveva acquistati nella terra di Canaan e andò in una regione lontano dal fratello Giacobbe. </p>
<p class="C36 V7"> Infatti i loro possedimenti erano troppo grandi perché essi potessero abitare insieme, e il territorio dove soggiornavano come forestieri non bastava a sostenerli a causa del loro bestiame. </p>
<p class="C36 V8"> Così Esaù si stabilì sulle montagne di Seir. Esaù è Edom. </p>
<p class="C36 V9"> Questa è la discendenza di Esaù, padre degli Edomiti, nelle montagne di Seir. </p>
<p class="C36 V10"> Questi sono i nomi dei figli di Esaù: Elifaz, figlio di Ada, moglie di Esaù; Reuèl, figlio di Basmat, moglie di Esaù. </p>
<p class="C36 V11"> I figli di Elifaz furono: Teman, Omar, Sefò, Gatam, Kenaz. </p>
<p class="C36 V12"> Timna era concubina di Elifaz, figlio di Esaù, e gli generò Amalèk. Questi sono i figli di Ada, moglie di Esaù. </p>
<p class="C36 V13"> Questi sono i figli di Reuèl: Nacat e Zerach, Sammà e Mizzà. Questi furono i figli di Basmat, moglie di Esaù. </p>
<p class="C36 V14"> Questi furono i figli di Oolibamà, moglie di Esaù, figlia di Anà, figlio di Sibeon; ella partorì a Esaù Ieus, Ialam e Core. </p>
<p class="C36 V15"> Questi sono i capi dei figli di Esaù: i figli di Elifaz primogenito di Esaù: il capo di Teman, il capo di Omar, il capo di Sefò, il capo di Kenaz, </p>
<p class="C36 V16"> il capo di Core, il capo di Gatam, il capo di Amalèk. Questi sono i capi di Elifaz nel territorio di Edom: questi sono i figli di Ada. </p>
<p class="C36 V17"> Questi sono i figli di Reuèl, figlio di Esaù: il capo di Nacat, il capo di Zerach, il capo di Sammà, il capo di Mizzà. Questi sono i capi di Reuèl nel territorio di Edom; questi sono i figli di Basmat, moglie di Esaù. </p>
<p class="C36 V18"> Questi sono i figli di Oolibamà, moglie di Esaù: il capo di Ieus, il capo di Ialam, il capo di Core. Questi sono i capi di Oolibamà, figlia di Anà, moglie di Esaù. </p>
<p class="C36 V19"> Questi sono i figli di Esaù e questi i loro capi. Questo è il popolo degli Edomiti. </p>
<p class="C36 V20"> Questi sono i figli di Seir l’Urrita, che abitano la regione: Lotan, Sobal, Sibeon, Anà, </p>
<p class="C36 V21"> Dison, Eser e Disan. Questi sono i capi degli Urriti, figli di Seir, nel territorio di Edom. </p>
<p class="C36 V22"> I figli di Lotan furono Orì e Emam e la sorella di Lotan era Timna. </p>
<p class="C36 V23"> I figli di Sobal sono Alvan, Manàcat, Ebal, Sefò e Onam. </p>
<p class="C36 V24"> I figli di Sibeon sono Aià e Anà; fu proprio Anà che trovò le sorgenti calde nel deserto, mentre pascolava gli asini del padre Sibeon. </p>
<p class="C36 V25"> I figli di Anà sono Dison e Oolibamà. </p>
<p class="C36 V26"> I figli di Dison sono Chemdan, Esban, Itran e Cheran. </p>
<p class="C36 V27"> I figli di Eser sono Bilan, Zaavan e Akan. </p>
<p class="C36 V28"> I figli di Disan sono Us e Aran. </p>
<p class="C36 V29"> Questi sono i capi degli Urriti: il capo di Lotan, il capo di Sobal, il capo di Sibeon, il capo di Anà, </p>
<p class="C36 V30"> il capo di Dison, il capo di Eser, il capo di Disan. Questi sono i capi degli Urriti, secondo le loro tribù nella regione di Seir. </p>
<p class="C36 V31"> Questi sono i re che regnarono nel territorio di Edom, prima che regnasse un re sugli Israeliti. </p>
<p class="C36 V32"> Regnò dunque in Edom Bela, figlio di Beor, e la sua città si chiamava Dinaba. </p>
<p class="C36 V33"> Bela morì e al suo posto regnò Iobab, figlio di Zerach, da Bosra. </p>
<p class="C36 V34"> Iobab morì e al suo posto regnò Cusam, del territorio dei Temaniti. </p>
<p class="C36 V35"> Cusam morì e al suo posto regnò Adad, figlio di Bedad, colui che vinse i Madianiti nelle steppe di Moab; la sua città si chiamava Avìt. </p>
<p class="C36 V36"> Adad morì e al suo posto regnò Samla da Masrekà. </p>
<p class="C36 V37"> Samla morì e al suo posto regnò Saul da Recobòt-Naar. </p>
<p class="C36 V38"> Saul morì e al suo posto regnò Baal-Canan, figlio di Acbor. </p>
<p class="C36 V39"> Baal-Canan, figlio di Acbor, morì e al suo posto regnò Adar: la sua città si chiama Pau e la moglie si chiamava Meetabèl, figlia di Matred, figlia di Me-Zaab. </p>
<p class="C36 V40"> Questi sono i nomi dei capi di Esaù, secondo le loro famiglie, le loro località, con i loro nomi: il capo di Timna, il capo di Alva, il capo di Ietet, </p>
<p class="C36 V41"> il capo di Oolibamà, il capo di Ela, il capo di Pinon, </p>
<p class="C36 V42"> il capo di Kenaz, il capo di Teman, il capo di Mibsar, </p>
<p class="C36 V43"> il capo di Magdièl, il capo di Iram. Questi sono i capi di Edom secondo le loro sedi nel territorio di loro proprietà. È questi, Esaù, il padre degli Edomiti. </p>
<p class="C37 V1"> Giacobbe si stabilì nella terra dove suo padre era stato forestiero, nella terra di Canaan. </p>
<p class="C37 V2"> Questa è la discendenza di Giacobbe. Giuseppe all’età di diciassette anni pascolava il gregge con i suoi fratelli. Essendo ancora giovane, stava con i figli di Bila e i figli di Zilpa, mogli di suo padre. Ora Giuseppe riferì al padre di chiacchiere maligne su di loro. </p>
<p class="C37 V3"> Israele amava Giuseppe più di tutti i suoi figli, perché era il figlio avuto in vecchiaia, e gli aveva fatto una tunica con maniche lunghe. </p>
<p class="C37 V4"> I suoi fratelli, vedendo che il loro padre amava lui più di tutti i suoi figli, lo odiavano e non riuscivano a parlargli amichevolmente. </p>
<p class="C37 V5"> Ora Giuseppe fece un sogno e lo raccontò ai fratelli, che lo odiarono ancora di più. </p>
<p class="C37 V6"> Disse dunque loro: «Ascoltate il sogno che ho fatto. </p>
<p class="C37 V7"> Noi stavamo legando covoni in mezzo alla campagna, quand’ecco il mio covone si alzò e restò diritto e i vostri covoni si posero attorno e si prostrarono davanti al mio». </p>
<p class="C37 V8"> Gli dissero i suoi fratelli: «Vuoi forse regnare su di noi o ci vuoi dominare?». Lo odiarono ancora di più a causa dei suoi sogni e delle sue parole. </p>
<p class="C37 V9"> Egli fece ancora un altro sogno e lo narrò ai fratelli e disse: «Ho fatto ancora un sogno, sentite: il sole, la luna e undici stelle si prostravano davanti a me». </p>
<p class="C37 V10"> Lo narrò dunque al padre e ai fratelli. Ma il padre lo rimproverò e gli disse: «Che sogno è questo che hai fatto! Dovremo forse venire io, tua madre e i tuoi fratelli a prostrarci fino a terra davanti a te?». </p>
<p class="C37 V11"> I suoi fratelli perciò divennero invidiosi di lui, mentre il padre tenne per sé la cosa. </p>
<p class="C37 V12"> I suoi fratelli erano andati a pascolare il gregge del loro padre a Sichem. </p>
<p class="C37 V13"> Israele disse a Giuseppe: «Sai che i tuoi fratelli sono al pascolo a Sichem? Vieni, ti voglio mandare da loro». Gli rispose: «Eccomi!». </p>
<p class="C37 V14"> Gli disse: «Va’ a vedere come stanno i tuoi fratelli e come sta il bestiame, poi torna a darmi notizie». Lo fece dunque partire dalla valle di Ebron ed egli arrivò a Sichem. </p>
<p class="C37 V15"> Mentre egli si aggirava per la campagna, lo trovò un uomo, che gli domandò: «Che cosa cerchi?». </p>
<p class="C37 V16"> Rispose: «Sono in cerca dei miei fratelli. Indicami dove si trovano a pascolare». </p>
<p class="C37 V17"> Quell’uomo disse: «Hanno tolto le tende di qui; li ho sentiti dire: “Andiamo a Dotan!”». Allora Giuseppe ripartì in cerca dei suoi fratelli e li trovò a Dotan. </p>
<p class="C37 V18"> Essi lo videro da lontano e, prima che giungesse vicino a loro, complottarono contro di lui per farlo morire. </p>
<p class="C37 V19"> Si dissero l’un l’altro: «Eccolo! È arrivato il signore dei sogni! </p>
<p class="C37 V20"> Orsù, uccidiamolo e gettiamolo in una cisterna! Poi diremo: “Una bestia feroce l’ha divorato!”. Così vedremo che ne sarà dei suoi sogni!». </p>
<p class="C37 V21"> Ma Ruben sentì e, volendo salvarlo dalle loro mani, disse: «Non togliamogli la vita». </p>
<p class="C37 V22"> Poi disse loro: «Non spargete il sangue, gettatelo in questa cisterna che è nel deserto, ma non colpitelo con la vostra mano»: egli intendeva salvarlo dalle loro mani e ricondurlo a suo padre. </p>
<p class="C37 V23"> Quando Giuseppe fu arrivato presso i suoi fratelli, essi lo spogliarono della sua tunica, quella tunica con le maniche lunghe che egli indossava, </p>
<p class="C37 V24"> lo afferrarono e lo gettarono nella cisterna: era una cisterna vuota, senz’acqua. </p>
<p class="C37 V25"> Poi sedettero per prendere cibo. Quand’ecco, alzando gli occhi, videro arrivare una carovana di Ismaeliti provenienti da Gàlaad, con i cammelli carichi di resina, balsamo e làudano, che andavano a portare in Egitto. </p>
<p class="C37 V26"> Allora Giuda disse ai fratelli: «Che guadagno c’è a uccidere il nostro fratello e a coprire il suo sangue? </p>
<p class="C37 V27"> Su, vendiamolo agli Ismaeliti e la nostra mano non sia contro di lui, perché è nostro fratello e nostra carne». I suoi fratelli gli diedero ascolto. </p>
<p class="C37 V28"> Passarono alcuni mercanti madianiti; essi tirarono su ed estrassero Giuseppe dalla cisterna e per venti sicli d’argento vendettero Giuseppe agli Ismaeliti. Così Giuseppe fu condotto in Egitto. </p>
<p class="C37 V29"> Quando Ruben tornò alla cisterna, ecco, Giuseppe non c’era più. Allora si stracciò le vesti, </p>
<p class="C37 V30"> tornò dai suoi fratelli e disse: «Il ragazzo non c’è più; e io, dove andrò?». </p>
<p class="C37 V31"> Allora presero la tunica di Giuseppe, sgozzarono un capro e intinsero la tunica nel sangue. </p>
<p class="C37 V32"> Poi mandarono al padre la tunica con le maniche lunghe e gliela fecero pervenire con queste parole: «Abbiamo trovato questa; per favore, verifica se è la tunica di tuo figlio o no». </p>
<p class="C37 V33"> Egli la riconobbe e disse: «È la tunica di mio figlio! Una bestia feroce l’ha divorato. Giuseppe è stato sbranato». </p>
<p class="C37 V34"> Giacobbe si stracciò le vesti, si pose una tela di sacco attorno ai fianchi e fece lutto sul suo figlio per molti giorni. </p>
<p class="C37 V35"> Tutti i figli e le figlie vennero a consolarlo, ma egli non volle essere consolato dicendo: «No, io scenderò in lutto da mio figlio negli inferi». E il padre suo lo pianse. </p>
<p class="C37 V36"> Intanto i Madianiti lo vendettero in Egitto a Potifàr, eunuco del faraone e comandante delle guardie. </p>
<p class="C38 V1"> In quel tempo Giuda si separò dai suoi fratelli e si stabilì presso un uomo di Adullàm, di nome Chira. </p>
<p class="C38 V2"> Qui Giuda notò la figlia di un Cananeo chiamato Sua, la prese in moglie e si unì a lei. </p>
<p class="C38 V3"> Ella concepì e partorì un figlio e lo chiamò Er. </p>
<p class="C38 V4"> Concepì ancora e partorì un figlio e lo chiamò Onan. </p>
<p class="C38 V5"> Ancora un’altra volta partorì un figlio e lo chiamò Sela. Egli si trovava a Chezìb, quando lei lo partorì. </p>
<p class="C38 V6"> Giuda scelse per il suo primogenito Er una moglie, che si chiamava Tamar. </p>
<p class="C38 V7"> Ma Er, primogenito di Giuda, si rese odioso agli occhi del Signore, e il Signore lo fece morire. </p>
<p class="C38 V8"> Allora Giuda disse a Onan: «Va’ con la moglie di tuo fratello, compi verso di lei il dovere di cognato e assicura così una posterità a tuo fratello». </p>
<p class="C38 V9"> Ma Onan sapeva che la prole non sarebbe stata considerata come sua; ogni volta che si univa alla moglie del fratello, disperdeva il seme per terra, per non dare un discendente al fratello. </p>
<p class="C38 V10"> Ciò che egli faceva era male agli occhi del Signore, il quale fece morire anche lui. </p>
<p class="C38 V11"> Allora Giuda disse alla nuora Tamar: «Ritorna a casa da tuo padre, come vedova, fin quando il mio figlio Sela sarà cresciuto». Perché pensava: «Che non muoia anche questo come i suoi fratelli!». Così Tamar se ne andò e ritornò alla casa di suo padre. </p>
<p class="C38 V12"> Trascorsero molti giorni, e morì la figlia di Sua, moglie di Giuda. Quando Giuda ebbe finito il lutto, si recò a Timna da quelli che tosavano il suo gregge e con lui c’era Chira, il suo amico di Adullàm. </p>
<p class="C38 V13"> La notizia fu data a Tamar: «Ecco, tuo suocero va a Timna per la tosatura del suo gregge». </p>
<p class="C38 V14"> Allora Tamar si tolse gli abiti vedovili, si coprì con il velo e se lo avvolse intorno, poi si pose a sedere all’ingresso di Enàim, che è sulla strada per Timna. Aveva visto infatti che Sela era ormai cresciuto, ma lei non gli era stata data in moglie. </p>
<p class="C38 V15"> Quando Giuda la vide, la prese per una prostituta, perché essa si era coperta la faccia. </p>
<p class="C38 V16"> Egli si diresse su quella strada verso di lei e disse: «Lascia che io venga con te!». Non sapeva infatti che era sua nuora. Ella disse: «Che cosa mi darai per venire con me?». </p>
<p class="C38 V17"> Rispose: «Io ti manderò un capretto del gregge». Ella riprese: «Mi lasci qualcosa in pegno fin quando non me lo avrai mandato?». </p>
<p class="C38 V18"> Egli domandò: «Qual è il pegno che devo dare?». Rispose: «Il tuo sigillo, il tuo cordone e il bastone che hai in mano». Allora Giuda glieli diede e si unì a lei. Ella rimase incinta. </p>
<p class="C38 V19"> Poi si alzò e se ne andò; si tolse il velo e riprese gli abiti vedovili. </p>
<p class="C38 V20"> Giuda mandò il capretto per mezzo del suo amico di Adullàm, per riprendere il pegno dalle mani di quella donna, ma quello non la trovò. </p>
<p class="C38 V21"> Domandò agli uomini di quel luogo: «Dov’è quella prostituta che stava a Enàim, sulla strada?». Ma risposero: «Qui non c’è stata alcuna prostituta». </p>
<p class="C38 V22"> Così tornò da Giuda e disse: «Non l’ho trovata; anche gli uomini di quel luogo dicevano: “Qui non c’è stata alcuna prostituta”». </p>
<p class="C38 V23"> Allora Giuda disse: «Si tenga quello che ha! Altrimenti ci esponiamo agli scherni. Ecco: le ho mandato questo capretto, ma tu non l’hai trovata». </p>
<p class="C38 V24"> Circa tre mesi dopo, fu portata a Giuda questa notizia: «Tamar, tua nuora, si è prostituita e anzi è incinta a causa delle sue prostituzioni». Giuda disse: «Conducetela fuori e sia bruciata!». </p>
<p class="C38 V25"> Mentre veniva condotta fuori, ella mandò a dire al suocero: «Io sono incinta dell’uomo a cui appartengono questi oggetti». E aggiunse: «Per favore, verifica di chi siano questo sigillo, questi cordoni e questo bastone». </p>
<p class="C38 V26"> Giuda li riconobbe e disse: «Lei è più giusta di me: infatti, io non l’ho data a mio figlio Sela». E non ebbe più rapporti con lei. </p>
<p class="C38 V27"> Quando giunse per lei il momento di partorire, ecco, aveva nel grembo due gemelli. </p>
<p class="C38 V28"> Durante il parto, uno di loro mise fuori una mano e la levatrice prese un filo scarlatto e lo legò attorno a quella mano, dicendo: «Questi è uscito per primo». </p>
<p class="C38 V29"> Ma poi questi ritirò la mano, ed ecco venne alla luce suo fratello. Allora ella esclamò: «Come ti sei aperto una breccia?» e fu chiamato Peres. </p>
<p class="C38 V30"> Poi uscì suo fratello, che aveva il filo scarlatto alla mano, e fu chiamato Zerach. </p>
<p class="C39 V1"> Giuseppe era stato portato in Egitto, e Potifàr, eunuco del faraone e comandante delle guardie, un Egiziano, lo acquistò da quegli Ismaeliti che l’avevano condotto laggiù. </p>
<p class="C39 V2"> Il Signore fu con Giuseppe: a lui tutto riusciva bene e rimase nella casa dell’Egiziano, suo padrone. </p>
<p class="C39 V3"> Il suo padrone si accorse che il Signore era con lui e che il Signore faceva riuscire per mano sua quanto egli intraprendeva. </p>
<p class="C39 V4"> Così Giuseppe trovò grazia agli occhi di lui e divenne suo servitore personale; anzi, quello lo nominò suo maggiordomo e gli diede in mano tutti i suoi averi. </p>
<p class="C39 V5"> Da quando egli lo aveva fatto suo maggiordomo e incaricato di tutti i suoi averi, il Signore benedisse la casa dell’Egiziano grazie a Giuseppe e la benedizione del Signore fu su quanto aveva, sia in casa sia nella campagna. </p>
<p class="C39 V6"> Così egli lasciò tutti i suoi averi nelle mani di Giuseppe e non si occupava più di nulla, se non del cibo che mangiava. Ora Giuseppe era bello di forma e attraente di aspetto. </p>
<p class="C39 V7"> Dopo questi fatti, la moglie del padrone mise gli occhi su Giuseppe e gli disse: «Còricati con me!». </p>
<p class="C39 V8"> Ma egli rifiutò e disse alla moglie del suo padrone: «Vedi, il mio signore non mi domanda conto di quanto è nella sua casa e mi ha dato in mano tutti i suoi averi. </p>
<p class="C39 V9"> Lui stesso non conta più di me in questa casa; non mi ha proibito nient’altro, se non te, perché sei sua moglie. Come dunque potrei fare questo grande male e peccare contro Dio?». </p>
<p class="C39 V10"> E benché giorno dopo giorno ella parlasse a Giuseppe in tal senso, egli non accettò di coricarsi insieme per unirsi a lei. </p>
<p class="C39 V11"> Un giorno egli entrò in casa per fare il suo lavoro, mentre non c’era alcuno dei domestici. </p>
<p class="C39 V12"> Ella lo afferrò per la veste, dicendo: «Còricati con me!». Ma egli le lasciò tra le mani la veste, fuggì e se ne andò fuori. </p>
<p class="C39 V13"> Allora lei, vedendo che egli le aveva lasciato tra le mani la veste ed era fuggito fuori, </p>
<p class="C39 V14"> chiamò i suoi domestici e disse loro: «Guardate, ci ha condotto in casa un Ebreo per divertirsi con noi! Mi si è accostato per coricarsi con me, ma io ho gridato a gran voce. </p>
<p class="C39 V15"> Egli, appena ha sentito che alzavo la voce e chiamavo, ha lasciato la veste accanto a me, è fuggito e se ne è andato fuori». </p>
<p class="C39 V16"> Ed ella pose accanto a sé la veste di lui finché il padrone venne a casa. </p>
<p class="C39 V17"> Allora gli disse le stesse cose: «Quel servo ebreo, che tu ci hai condotto in casa, mi si è accostato per divertirsi con me. </p>
<p class="C39 V18"> Ma appena io ho gridato e ho chiamato, ha abbandonato la veste presso di me ed è fuggito fuori». </p>
<p class="C39 V19"> Il padrone, all’udire le parole che sua moglie gli ripeteva: «Proprio così mi ha fatto il tuo servo!», si accese d’ira. </p>
<p class="C39 V20"> Il padrone prese Giuseppe e lo mise nella prigione, dove erano detenuti i carcerati del re. Così egli rimase là in prigione. </p>
<p class="C39 V21"> Ma il Signore fu con Giuseppe, gli accordò benevolenza e gli fece trovare grazia agli occhi del comandante della prigione. </p>
<p class="C39 V22"> Così il comandante della prigione affidò a Giuseppe tutti i carcerati che erano nella prigione, e quanto c’era da fare là dentro lo faceva lui. </p>
<p class="C39 V23"> Il comandante della prigione non si prendeva più cura di nulla di quanto era affidato a Giuseppe, perché il Signore era con lui e il Signore dava successo a tutto quanto egli faceva. </p>
<p class="C40 V1"> Dopo questi fatti il coppiere del re d’Egitto e il panettiere offesero il loro padrone, il re d’Egitto. </p>
<p class="C40 V2"> Il faraone si adirò contro i suoi due eunuchi, il capo dei coppieri e il capo dei panettieri, </p>
<p class="C40 V3"> e li fece mettere in custodia nella casa del comandante delle guardie, nella prigione dove Giuseppe era detenuto. </p>
<p class="C40 V4"> Il comandante delle guardie assegnò loro Giuseppe, perché li accudisse. Così essi restarono nel carcere per un certo tempo. </p>
<p class="C40 V5"> Ora, in una medesima notte, il coppiere e il panettiere del re d’Egitto, detenuti nella prigione, ebbero tutti e due un sogno, ciascuno il suo sogno, con un proprio significato. </p>
<p class="C40 V6"> Alla mattina Giuseppe venne da loro e li vide abbattuti. </p>
<p class="C40 V7"> Allora interrogò gli eunuchi del faraone che erano con lui in carcere nella casa del suo padrone, e disse: «Perché oggi avete la faccia così triste?». </p>
<p class="C40 V8"> Gli risposero: «Abbiamo fatto un sogno e non c’è chi lo interpreti». Giuseppe replicò loro: «Non è forse Dio che ha in suo potere le interpretazioni? Raccontatemi dunque». </p>
<p class="C40 V9"> Allora il capo dei coppieri raccontò il suo sogno a Giuseppe e gli disse: «Nel mio sogno, ecco mi stava davanti una vite, </p>
<p class="C40 V10"> sulla quale vi erano tre tralci; non appena cominciò a germogliare, apparvero i fiori e i suoi grappoli maturarono gli acini. </p>
<p class="C40 V11"> Io tenevo in mano il calice del faraone; presi gli acini, li spremetti nella coppa del faraone, poi diedi la coppa in mano al faraone». </p>
<p class="C40 V12"> Giuseppe gli disse: «Eccone l’interpretazione: i tre tralci rappresentano tre giorni. </p>
<p class="C40 V13"> Fra tre giorni il faraone solleverà la tua testa e ti reintegrerà nella tua carica e tu porgerai il calice al faraone, secondo la consuetudine di prima, quando eri il suo coppiere. </p>
<p class="C40 V14"> Se poi, nella tua fortuna, volessi ricordarti che sono stato con te, trattami, ti prego, con bontà: ricordami al faraone per farmi uscire da questa casa. </p>
<p class="C40 V15"> Perché io sono stato portato via ingiustamente dalla terra degli Ebrei e anche qui non ho fatto nulla perché mi mettessero in questo sotterraneo». </p>
<p class="C40 V16"> Allora il capo dei panettieri, vedendo che l’interpretazione era favorevole, disse a Giuseppe: «Quanto a me, nel mio sogno tenevo sul capo tre canestri di pane bianco </p>
<p class="C40 V17"> e nel canestro che stava di sopra c’era ogni sorta di cibi per il faraone, quali si preparano dai panettieri. Ma gli uccelli li mangiavano dal canestro che avevo sulla testa». </p>
<p class="C40 V18"> Giuseppe rispose e disse: «Questa è l’interpretazione: i tre canestri rappresentano tre giorni. </p>
<p class="C40 V19"> Fra tre giorni il faraone solleverà la tua testa e ti impiccherà a un palo e gli uccelli ti mangeranno la carne addosso». </p>
<p class="C40 V20"> Appunto al terzo giorno, che era il giorno natalizio del faraone, questi fece un banchetto per tutti i suoi ministri e allora sollevò la testa del capo dei coppieri e la testa del capo dei panettieri in mezzo ai suoi ministri. </p>
<p class="C40 V21"> Reintegrò il capo dei coppieri nel suo ufficio di coppiere, perché porgesse la coppa al faraone; </p>
<p class="C40 V22"> invece impiccò il capo dei panettieri, secondo l’interpretazione che Giuseppe aveva loro data. </p>
<p class="C40 V23"> Ma il capo dei coppieri non si ricordò di Giuseppe e lo dimenticò. </p>
<p class="C41 V1"> Due anni dopo, il faraone sognò di trovarsi presso il Nilo. </p>
<p class="C41 V2"> Ed ecco, salirono dal Nilo sette vacche, belle di aspetto e grasse, e si misero a pascolare tra i giunchi. </p>
<p class="C41 V3"> Ed ecco, dopo quelle, salirono dal Nilo altre sette vacche, brutte di aspetto e magre, e si fermarono accanto alle prime vacche sulla riva del Nilo. </p>
<p class="C41 V4"> Le vacche brutte di aspetto e magre divorarono le sette vacche belle di aspetto e grasse. E il faraone si svegliò. </p>
<p class="C41 V5"> Poi si addormentò e sognò una seconda volta: ecco, sette spighe spuntavano da un unico stelo, grosse e belle. </p>
<p class="C41 V6"> Ma, dopo quelle, ecco spuntare altre sette spighe vuote e arse dal vento d’oriente. </p>
<p class="C41 V7"> Le spighe vuote inghiottirono le sette spighe grosse e piene. Il faraone si svegliò: era stato un sogno. </p>
<p class="C41 V8"> Alla mattina il suo spirito ne era turbato, perciò convocò tutti gli indovini e tutti i saggi dell’Egitto. Il faraone raccontò loro il sogno, ma nessuno sapeva interpretarlo al faraone. </p>
<p class="C41 V9"> Allora il capo dei coppieri parlò al faraone: «Io devo ricordare oggi le mie colpe. </p>
<p class="C41 V10"> Il faraone si era adirato contro i suoi servi e li aveva messi in carcere nella casa del capo delle guardie, sia me sia il capo dei panettieri. </p>
<p class="C41 V11"> Noi facemmo un sogno nella stessa notte, io e lui; ma avemmo ciascuno un sogno con un proprio significato. </p>
<p class="C41 V12"> C’era là con noi un giovane ebreo, schiavo del capo delle guardie; noi gli raccontammo i nostri sogni ed egli ce li interpretò, dando a ciascuno l’interpretazione del suo sogno. </p>
<p class="C41 V13"> E come egli ci aveva interpretato, così avvenne: io fui reintegrato nella mia carica e l’altro fu impiccato». </p>
<p class="C41 V14"> Allora il faraone convocò Giuseppe. Lo fecero uscire in fretta dal sotterraneo; egli si rase, si cambiò gli abiti e si presentò al faraone. </p>
<p class="C41 V15"> Il faraone disse a Giuseppe: «Ho fatto un sogno e nessuno sa interpretarlo; ora io ho sentito dire di te che ti basta ascoltare un sogno per interpretarlo subito». </p>
<p class="C41 V16"> Giuseppe rispose al faraone: «Non io, ma Dio darà la risposta per la salute del faraone!». </p>
<p class="C41 V17"> Allora il faraone raccontò a Giuseppe: «Nel mio sogno io mi trovavo sulla riva del Nilo. </p>
<p class="C41 V18"> Ed ecco, salirono dal Nilo sette vacche grasse e belle di forma e si misero a pascolare tra i giunchi. </p>
<p class="C41 V19"> E, dopo quelle, ecco salire altre sette vacche deboli, molto brutte di forma e magre; non ne vidi mai di così brutte in tutta la terra d’Egitto. </p>
<p class="C41 V20"> Le vacche magre e brutte divorarono le prime sette vacche, quelle grasse. </p>
<p class="C41 V21"> Queste entrarono nel loro ventre, ma non ci si accorgeva che vi fossero entrate, perché il loro aspetto era brutto come prima. E mi svegliai. </p>
<p class="C41 V22"> Poi vidi nel sogno spuntare da un unico stelo sette spighe, piene e belle. </p>
<p class="C41 V23"> Ma ecco, dopo quelle, spuntavano sette spighe secche, vuote e arse dal vento d’oriente. </p>
<p class="C41 V24"> Le spighe vuote inghiottirono le sette spighe belle. Ho riferito il sogno agli indovini, ma nessuno sa darmene la spiegazione». </p>
<p class="C41 V25"> Allora Giuseppe disse al faraone: «Il sogno del faraone è uno solo: Dio ha indicato al faraone quello che sta per fare. </p>
<p class="C41 V26"> Le sette vacche belle rappresentano sette anni e le sette spighe belle rappresentano sette anni: si tratta di un unico sogno. </p>
<p class="C41 V27"> Le sette vacche magre e brutte, che salgono dopo quelle, rappresentano sette anni e le sette spighe vuote, arse dal vento d’oriente, rappresentano sette anni: verranno sette anni di carestia. </p>
<p class="C41 V28"> È appunto quel che ho detto al faraone: Dio ha manifestato al faraone quanto sta per fare. </p>
<p class="C41 V29"> Ecco, stanno per venire sette anni in cui ci sarà grande abbondanza in tutta la terra d’Egitto. </p>
<p class="C41 V30"> A questi succederanno sette anni di carestia; si dimenticherà tutta quell’abbondanza nella terra d’Egitto e la carestia consumerà la terra. </p>
<p class="C41 V31"> Non vi sarà più alcuna traccia dell’abbondanza che vi era stata nella terra, a causa della carestia successiva, perché sarà molto dura. </p>
<p class="C41 V32"> Quanto al fatto che il sogno del faraone si è ripetuto due volte, significa che la cosa è decisa da Dio e che Dio si affretta a eseguirla. </p>
<p class="C41 V33"> Il faraone pensi a trovare un uomo intelligente e saggio e lo metta a capo della terra d’Egitto. </p>
<p class="C41 V34"> Il faraone inoltre proceda a istituire commissari sul territorio, per prelevare un quinto sui prodotti della terra d’Egitto durante i sette anni di abbondanza. </p>
<p class="C41 V35"> Essi raccoglieranno tutti i viveri di queste annate buone che stanno per venire, ammasseranno il grano sotto l’autorità del faraone e lo terranno in deposito nelle città. </p>
<p class="C41 V36"> Questi viveri serviranno di riserva al paese per i sette anni di carestia che verranno nella terra d’Egitto; così il paese non sarà distrutto dalla carestia». </p>
<p class="C41 V37"> La proposta piacque al faraone e a tutti i suoi ministri. </p>
<p class="C41 V38"> Il faraone disse ai ministri: «Potremo trovare un uomo come questo, in cui sia lo spirito di Dio?». </p>
<p class="C41 V39"> E il faraone disse a Giuseppe: «Dal momento che Dio ti ha manifestato tutto questo, non c’è nessuno intelligente e saggio come te. </p>
<p class="C41 V40"> Tu stesso sarai il mio governatore e ai tuoi ordini si schiererà tutto il mio popolo: solo per il trono io sarò più grande di te». </p>
<p class="C41 V41"> Il faraone disse a Giuseppe: «Ecco, io ti metto a capo di tutta la terra d’Egitto». </p>
<p class="C41 V42"> Il faraone si tolse di mano l’anello e lo pose sulla mano di Giuseppe; lo rivestì di abiti di lino finissimo e gli pose al collo un monile d’oro. </p>
<p class="C41 V43"> Lo fece salire sul suo secondo carro e davanti a lui si gridava: «Abrech». E così lo si stabilì su tutta la terra d’Egitto. </p>
<p class="C41 V44"> Poi il faraone disse a Giuseppe: «Io sono il faraone, ma senza il tuo permesso nessuno potrà alzare la mano o il piede in tutta la terra d’Egitto». </p>
<p class="C41 V45"> E il faraone chiamò Giuseppe Safnat-Panèach e gli diede in moglie Asenat, figlia di Potifera, sacerdote di Eliòpoli. Giuseppe partì per visitare l’Egitto. </p>
<p class="C41 V46"> Giuseppe aveva trent’anni quando entrò al servizio del faraone, re d’Egitto. Quindi Giuseppe si allontanò dal faraone e percorse tutta la terra d’Egitto. </p>
<p class="C41 V47"> Durante i sette anni di abbondanza la terra produsse a profusione. </p>
<p class="C41 V48"> Egli raccolse tutti i viveri dei sette anni di abbondanza che vennero nella terra d’Egitto, e ripose i viveri nelle città: in ogni città i viveri della campagna circostante. </p>
<p class="C41 V49"> Giuseppe ammassò il grano come la sabbia del mare, in grandissima quantità, così che non se ne fece più il computo, perché era incalcolabile. </p>
<p class="C41 V50"> Intanto, prima che venisse l’anno della carestia, nacquero a Giuseppe due figli, partoriti a lui da Asenat, figlia di Potifera, sacerdote di Eliòpoli. </p>
<p class="C41 V51"> Giuseppe chiamò il primogenito Manasse, «perché – disse – Dio mi ha fatto dimenticare ogni affanno e tutta la casa di mio padre». </p>
<p class="C41 V52"> E il secondo lo chiamò Èfraim, «perché – disse – Dio mi ha reso fecondo nella terra della mia afflizione». </p>
<p class="C41 V53"> Finirono i sette anni di abbondanza nella terra d’Egitto </p>
<p class="C41 V54"> e cominciarono i sette anni di carestia, come aveva detto Giuseppe. Ci fu carestia in ogni paese, ma in tutta la terra d’Egitto c’era il pane. </p>
<p class="C41 V55"> Poi anche tutta la terra d’Egitto cominciò a sentire la fame e il popolo gridò al faraone per avere il pane. Il faraone disse a tutti gli Egiziani: «Andate da Giuseppe; fate quello che vi dirà». </p>
<p class="C41 V56"> La carestia imperversava su tutta la terra. Allora Giuseppe aprì tutti i depositi in cui vi era grano e lo vendette agli Egiziani. La carestia si aggravava in Egitto, </p>
<p class="C41 V57"> ma da ogni paese venivano in Egitto per acquistare grano da Giuseppe, perché la carestia infieriva su tutta la terra. </p>
<p class="C42 V1"> Giacobbe venne a sapere che in Egitto c’era grano; perciò disse ai figli: «Perché state a guardarvi l’un l’altro?». </p>
<p class="C42 V2"> E continuò: «Ecco, ho sentito dire che vi è grano in Egitto. Andate laggiù a comprarne per noi, perché viviamo e non moriamo». </p>
<p class="C42 V3"> Allora i dieci fratelli di Giuseppe scesero per acquistare il frumento dall’Egitto. </p>
<p class="C42 V3"> 0«Quell’uomo, che è il signore di quella terra, ci ha parlato duramente e ci ha trattato come spie del territorio. </p>
<p class="C42 V4"> Quanto a Beniamino, fratello di Giuseppe, Giacobbe non lo lasciò partire con i fratelli, perché diceva: «Che non gli debba succedere qualche disgrazia!». </p>
<p class="C42 V5"> Arrivarono dunque i figli d’Israele per acquistare il grano, in mezzo ad altri che pure erano venuti, perché nella terra di Canaan c’era la carestia. </p>
<p class="C42 V6"> Giuseppe aveva autorità su quella terra e vendeva il grano a tutta la sua popolazione. Perciò i fratelli di Giuseppe vennero da lui e gli si prostrarono davanti con la faccia a terra. </p>
<p class="C42 V7"> Giuseppe vide i suoi fratelli e li riconobbe, ma fece l’estraneo verso di loro, parlò duramente e disse: «Da dove venite?». Risposero: «Dalla terra di Canaan, per comprare viveri». </p>
<p class="C42 V8"> Giuseppe riconobbe dunque i fratelli, mentre essi non lo riconobbero. </p>
<p class="C42 V9"> Allora Giuseppe si ricordò dei sogni che aveva avuto a loro riguardo e disse loro: «Voi siete spie! Voi siete venuti per vedere i punti indifesi del territorio!». </p>
<p class="C42 V10"> Gli risposero: «No, mio signore; i tuoi servi sono venuti per acquistare viveri. </p>
<p class="C42 V11"> Noi siamo tutti figli di un solo uomo. Noi siamo sinceri. I tuoi servi non sono spie!». </p>
<p class="C42 V12"> Ma egli insistette: «No, voi siete venuti per vedere i punti indifesi del territorio!». </p>
<p class="C42 V13"> Allora essi dissero: «Dodici sono i tuoi servi; siamo fratelli, figli di un solo uomo, che abita nella terra di Canaan; ora il più giovane è presso nostro padre e uno non c’è più». </p>
<p class="C42 V14"> Giuseppe disse loro: «Le cose stanno come vi ho detto: voi siete spie! </p>
<p class="C42 V15"> In questo modo sarete messi alla prova: per la vita del faraone, voi non uscirete di qui se non quando vi avrà raggiunto il vostro fratello più giovane. </p>
<p class="C42 V16"> Mandate uno di voi a prendere il vostro fratello; voi rimarrete prigionieri. Saranno così messe alla prova le vostre parole, per sapere se la verità è dalla vostra parte. Se no, per la vita del faraone, voi siete spie!». </p>
<p class="C42 V17"> E li tenne in carcere per tre giorni. </p>
<p class="C42 V18"> Il terzo giorno Giuseppe disse loro: «Fate questo e avrete salva la vita; io temo Dio! </p>
<p class="C42 V19"> Se voi siete sinceri, uno di voi fratelli resti prigioniero nel vostro carcere e voi andate a portare il grano per la fame delle vostre case. </p>
<p class="C42 V20"> Poi mi condurrete qui il vostro fratello più giovane. Così le vostre parole si dimostreranno vere e non morirete». Essi annuirono. </p>
<p class="C42 V21"> Si dissero allora l’un l’altro: «Certo su di noi grava la colpa nei riguardi di nostro fratello, perché abbiamo visto con quale angoscia ci supplicava e non lo abbiamo ascoltato. Per questo ci ha colpiti quest’angoscia». </p>
<p class="C42 V22"> Ruben prese a dir loro: «Non vi avevo detto io: “Non peccate contro il ragazzo”? Ma non mi avete dato ascolto. Ecco, ora ci viene domandato conto del suo sangue». </p>
<p class="C42 V23"> Non si accorgevano che Giuseppe li capiva, dato che tra lui e loro vi era l’interprete. </p>
<p class="C42 V24"> Allora egli andò in disparte e pianse. Poi tornò e parlò con loro. Scelse tra loro Simeone e lo fece incatenare sotto i loro occhi. </p>
<p class="C42 V25"> Quindi Giuseppe diede ordine di riempire di frumento i loro sacchi e di rimettere il denaro di ciascuno nel suo sacco e di dare loro provviste per il viaggio. E così venne loro fatto. </p>
<p class="C42 V26"> Essi caricarono il grano sugli asini e partirono di là. </p>
<p class="C42 V27"> Ora, in un luogo dove passavano la notte, uno di loro aprì il sacco per dare il foraggio all’asino e vide il proprio denaro alla bocca del sacco. </p>
<p class="C42 V28"> Disse ai fratelli: «Mi è stato restituito il denaro: eccolo qui nel mio sacco!». Allora si sentirono mancare il cuore e, tremanti, si dissero l’un l’altro: «Che è mai questo che Dio ci ha fatto?». </p>
<p class="C42 V29"> Arrivati da Giacobbe loro padre, nella terra di Canaan, gli riferirono tutte le cose che erano loro capitate: </p>
<p class="C42 V31"> Gli abbiamo detto: “Noi siamo sinceri; non siamo spie! </p>
<p class="C42 V32"> Noi siamo dodici fratelli, figli dello stesso padre: uno non c’è più e il più giovane è ora presso nostro padre nella terra di Canaan”. </p>
<p class="C42 V33"> Ma l’uomo, signore di quella terra, ci ha risposto: “Mi accerterò se voi siete sinceri in questo modo: lasciate qui con me uno dei vostri fratelli, prendete il grano necessario alle vostre case e andate. </p>
<p class="C42 V34"> Poi conducetemi il vostro fratello più giovane; così mi renderò conto che non siete spie, ma che siete sinceri; io vi renderò vostro fratello e voi potrete circolare nel territorio”». </p>
<p class="C42 V35"> Mentre svuotavano i sacchi, ciascuno si accorse di avere la sua borsa di denaro nel proprio sacco. Quando essi e il loro padre videro le borse di denaro, furono presi da timore. </p>
<p class="C42 V36"> E il loro padre Giacobbe disse: «Voi mi avete privato dei figli! Giuseppe non c’è più, Simeone non c’è più e Beniamino me lo volete prendere. Tutto ricade su di me!». </p>
<p class="C42 V37"> Allora Ruben disse al padre: «Farai morire i miei due figli, se non te lo ricondurrò. Affidalo alle mie mani e io te lo restituirò». </p>
<p class="C42 V38"> Ma egli rispose: «Il mio figlio non andrà laggiù con voi, perché suo fratello è morto ed egli è rimasto solo. Se gli capitasse una disgrazia durante il viaggio che voi volete fare, fareste scendere con dolore la mia canizie negli inferi». </p>
<p class="C43 V1"> La carestia continuava a gravare sulla terra. </p>
<p class="C43 V1"> 7 Quell’uomo fece come Giuseppe aveva ordinato e introdusse quegli uomini nella casa di Giuseppe. </p>
<p class="C43 V2"> Quand’ebbero finito di consumare il grano che avevano portato dall’Egitto, il padre disse loro: «Tornate là e acquistate per noi un po’ di viveri». </p>
<p class="C43 V3"> Ma Giuda gli disse: «Quell’uomo ci ha avvertito severamente: “Non verrete alla mia presenza, se non avrete con voi il vostro fratello!”. </p>
<p class="C43 V4"> Se tu sei disposto a lasciar partire con noi nostro fratello, andremo laggiù e ti compreremo dei viveri. </p>
<p class="C43 V5"> Ma se tu non lo lasci partire, non ci andremo, perché quell’uomo ci ha detto: “Non verrete alla mia presenza, se non avrete con voi il vostro fratello!”». </p>
<p class="C43 V6"> Israele disse: «Perché mi avete fatto questo male: far sapere a quell’uomo che avevate ancora un fratello?». </p>
<p class="C43 V7"> Risposero: «Quell’uomo ci ha interrogati con insistenza intorno a noi e alla nostra parentela: “È ancora vivo vostro padre? Avete qualche altro fratello?”. E noi abbiamo risposto secondo queste domande. Come avremmo potuto sapere che egli avrebbe detto: “Conducete qui vostro fratello”?». </p>
<p class="C43 V8"> Giuda disse a Israele suo padre: «Lascia venire il giovane con me; prepariamoci a partire per sopravvivere e non morire, noi, tu e i nostri bambini. </p>
<p class="C43 V9"> Io mi rendo garante di lui: dalle mie mani lo reclamerai. Se non te lo ricondurrò, se non te lo riporterò, io sarò colpevole contro di te per tutta la vita. </p>
<p class="C43 V10"> Se non avessimo indugiato, ora saremmo già di ritorno per la seconda volta». </p>
<p class="C43 V11"> Israele, loro padre, rispose: «Se è così, fate pure: mettete nei vostri bagagli i prodotti più scelti della terra e portateli in dono a quell’uomo: un po’ di balsamo, un po’ di miele, resina e làudano, pistacchi e mandorle. </p>
<p class="C43 V12"> Prendete con voi il doppio del denaro, così porterete indietro il denaro che è stato rimesso nella bocca dei vostri sacchi: forse si tratta di un errore. </p>
<p class="C43 V13"> Prendete anche vostro fratello, partite e tornate da quell’uomo. </p>
<p class="C43 V14"> Dio l’Onnipotente vi faccia trovare misericordia presso quell’uomo, così che vi rilasci sia l’altro fratello sia Beniamino. Quanto a me, una volta che non avrò più i miei figli, non li avrò più!». </p>
<p class="C43 V15"> Gli uomini presero dunque questo dono e il doppio del denaro e anche Beniamino, si avviarono, scesero in Egitto e si presentarono a Giuseppe. </p>
<p class="C43 V16"> Quando Giuseppe vide Beniamino con loro, disse al suo maggiordomo: «Conduci questi uomini in casa, macella quello che occorre e apparecchia, perché questi uomini mangeranno con me a mezzogiorno». </p>
<p class="C43 V18"> Ma essi si spaventarono, perché venivano condotti in casa di Giuseppe, e si dissero: «A causa del denaro, rimesso l’altra volta nei nostri sacchi, ci conducono là: per assalirci, piombarci addosso e prenderci come schiavi con i nostri asini». </p>
<p class="C43 V19"> Allora si avvicinarono al maggiordomo della casa di Giuseppe e parlarono con lui all’ingresso della casa; </p>
<p class="C43 V20"> dissero: «Perdona, mio signore, noi siamo venuti già un’altra volta per comprare viveri. </p>
<p class="C43 V21"> Quando fummo arrivati a un luogo per passarvi la notte, aprimmo i sacchi ed ecco, il denaro di ciascuno si trovava alla bocca del suo sacco: proprio il nostro denaro con il suo peso esatto. Noi ora l’abbiamo portato indietro </p>
<p class="C43 V22"> e, per acquistare i viveri, abbiamo portato con noi altro denaro. Non sappiamo chi abbia messo nei sacchi il nostro denaro!». </p>
<p class="C43 V23"> Ma quegli disse: «State in pace, non temete! Il vostro Dio e il Dio dei vostri padri vi ha messo un tesoro nei sacchi; il vostro denaro lo avevo ricevuto io». E condusse loro Simeone. </p>
<p class="C43 V24"> Quell’uomo fece entrare gli uomini nella casa di Giuseppe, diede loro dell’acqua, perché si lavassero i piedi e diede il foraggio ai loro asini. </p>
<p class="C43 V25"> Essi prepararono il dono nell’attesa che Giuseppe arrivasse a mezzogiorno, perché avevano saputo che avrebbero preso cibo in quel luogo. </p>
<p class="C43 V26"> Quando Giuseppe arrivò a casa, gli presentarono il dono che avevano con sé, e si prostrarono davanti a lui con la faccia a terra. </p>
<p class="C43 V27"> Egli domandò loro come stavano e disse: «Sta bene il vostro vecchio padre di cui mi avete parlato? Vive ancora?». </p>
<p class="C43 V28"> Risposero: «Il tuo servo, nostro padre, sta bene, è ancora vivo» e si inginocchiarono prostrandosi. </p>
<p class="C43 V29"> Egli alzò gli occhi e guardò Beniamino, il suo fratello, figlio della stessa madre, e disse: «È questo il vostro fratello più giovane, di cui mi avete parlato?» e aggiunse: «Dio ti conceda grazia, figlio mio!». </p>
<p class="C43 V30"> Giuseppe si affrettò a uscire, perché si era commosso nell’intimo alla presenza di suo fratello e sentiva il bisogno di piangere; entrò nella sua camera e pianse. </p>
<p class="C43 V31"> Poi si lavò la faccia, uscì e, facendosi forza, ordinò: «Servite il pasto». </p>
<p class="C43 V32"> Fu servito per lui a parte, per loro a parte e per i commensali egiziani a parte, perché gli Egiziani non possono prender cibo con gli Ebrei: ciò sarebbe per loro un abominio. </p>
<p class="C43 V33"> Presero posto davanti a lui dal primogenito al più giovane, ciascuno in ordine di età, e si guardavano con meraviglia l’un l’altro. </p>
<p class="C43 V34"> Egli fece portare loro porzioni prese dalla propria mensa, ma la porzione di Beniamino era cinque volte più abbondante di quella di tutti gli altri. E con lui bevvero fino all’allegria. </p>
<p class="C44 V1"> Diede poi quest’ordine al suo maggiordomo: «Riempi i sacchi di quegli uomini di tanti viveri quanti ne possono contenere e rimetti il denaro di ciascuno alla bocca del suo sacco. </p>
<p class="C44 V2"> Metterai la mia coppa, la coppa d’argento, alla bocca del sacco del più giovane, insieme con il denaro del suo grano». Quello fece secondo l’ordine di Giuseppe. </p>
<p class="C44 V3"> Alle prime luci del mattino quegli uomini furono fatti partire con i loro asini. </p>
<p class="C44 V4"> Erano appena usciti dalla città e ancora non si erano allontanati, quando Giuseppe disse al suo maggiordomo: «Su, insegui quegli uomini, raggiungili e di’ loro: “Perché avete reso male per bene? </p>
<p class="C44 V5"> Non è forse questa la coppa in cui beve il mio signore e per mezzo della quale egli suole trarre i presagi? Avete fatto male a fare così”». </p>
<p class="C44 V6"> Egli li raggiunse e ripeté loro queste parole. </p>
<p class="C44 V7"> Quelli gli risposero: «Perché il mio signore dice questo? Lontano dai tuoi servi il fare una cosa simile! </p>
<p class="C44 V8"> Ecco, se ti abbiamo riportato dalla terra di Canaan il denaro che abbiamo trovato alla bocca dei nostri sacchi, come avremmo potuto rubare argento o oro dalla casa del tuo padrone? </p>
<p class="C44 V9"> Quello dei tuoi servi, presso il quale si troverà, sia messo a morte e anche noi diventeremo schiavi del mio signore». </p>
<p class="C44 V10"> Rispose: «Ebbene, come avete detto, così sarà: colui, presso il quale si troverà la coppa, diventerà mio schiavo e voi sarete innocenti». </p>
<p class="C44 V11"> Ciascuno si affrettò a scaricare a terra il suo sacco e lo aprì. </p>
<p class="C44 V12"> Quegli li frugò cominciando dal maggiore e finendo con il più piccolo, e la coppa fu trovata nel sacco di Beniamino. </p>
<p class="C44 V13"> Allora essi si stracciarono le vesti, ricaricarono ciascuno il proprio asino e tornarono in città. </p>
<p class="C44 V14"> Giuda e i suoi fratelli vennero nella casa di Giuseppe, che si trovava ancora là, e si gettarono a terra davanti a lui. </p>
<p class="C44 V15"> Giuseppe disse loro: «Che azione avete commesso? Non vi rendete conto che un uomo come me è capace di indovinare?». </p>
<p class="C44 V16"> Giuda disse: «Che diremo al mio signore? Come parlare? Come giustificarci? Dio stesso ha scoperto la colpa dei tuoi servi! Eccoci schiavi del mio signore, noi e colui che è stato trovato in possesso della coppa». </p>
<p class="C44 V17"> Ma egli rispose: «Lontano da me fare una cosa simile! L’uomo trovato in possesso della coppa, quello sarà mio schiavo: quanto a voi, tornate in pace da vostro padre». </p>
<p class="C44 V18"> Allora Giuda gli si fece innanzi e disse: «Perdona, mio signore, sia permesso al tuo servo di far sentire una parola agli orecchi del mio signore; non si accenda la tua ira contro il tuo servo, perché uno come te è pari al faraone! </p>
<p class="C44 V19"> Il mio signore aveva interrogato i suoi servi: “Avete ancora un padre o un fratello?”. </p>
<p class="C44 V20"> E noi avevamo risposto al mio signore: “Abbiamo un padre vecchio e un figlio ancora giovane natogli in vecchiaia, il fratello che aveva è morto ed egli è rimasto l’unico figlio di quella madre e suo padre lo ama”. </p>
<p class="C44 V21"> Tu avevi detto ai tuoi servi: “Conducetelo qui da me, perché possa vederlo con i miei occhi”. </p>
<p class="C44 V22"> Noi avevamo risposto al mio signore: “Il giovinetto non può abbandonare suo padre: se lascerà suo padre, questi ne morirà”. </p>
<p class="C44 V23"> Ma tu avevi ingiunto ai tuoi servi: “Se il vostro fratello minore non verrà qui con voi, non potrete più venire alla mia presenza”. </p>
<p class="C44 V24"> Fatto ritorno dal tuo servo, mio padre, gli riferimmo le parole del mio signore. </p>
<p class="C44 V25"> E nostro padre disse: “Tornate ad acquistare per noi un po’ di viveri”. </p>
<p class="C44 V26"> E noi rispondemmo: “Non possiamo ritornare laggiù: solo se verrà con noi il nostro fratello minore, andremo; non saremmo ammessi alla presenza di quell’uomo senza avere con noi il nostro fratello minore”. </p>
<p class="C44 V27"> Allora il tuo servo, mio padre, ci disse: “Voi sapete che due figli mi aveva procreato mia moglie. </p>
<p class="C44 V28"> Uno partì da me e dissi: certo è stato sbranato! Da allora non l’ho più visto. </p>
<p class="C44 V29"> Se ora mi porterete via anche questo e gli capitasse una disgrazia, voi fareste scendere con dolore la mia canizie negli inferi”. </p>
<p class="C44 V30"> Ora, se io arrivassi dal tuo servo, mio padre, e il giovinetto non fosse con noi, poiché la vita dell’uno è legata alla vita dell’altro, </p>
<p class="C44 V31"> non appena egli vedesse che il giovinetto non è con noi, morirebbe, e i tuoi servi avrebbero fatto scendere con dolore negli inferi la canizie del tuo servo, nostro padre. </p>
<p class="C44 V32"> Ma il tuo servo si è reso garante del giovinetto presso mio padre dicendogli: “Se non te lo ricondurrò, sarò colpevole verso mio padre per tutta la vita”. </p>
<p class="C44 V33"> Ora, lascia che il tuo servo rimanga al posto del giovinetto come schiavo del mio signore e il giovinetto torni lassù con i suoi fratelli! </p>
<p class="C44 V34"> Perché, come potrei tornare da mio padre senza avere con me il giovinetto? Che io non veda il male che colpirebbe mio padre!». </p>
<p class="C45 V1"> Allora Giuseppe non poté più trattenersi dinanzi a tutti i circostanti e gridò: «Fate uscire tutti dalla mia presenza!». Così non restò nessun altro presso di lui, mentre Giuseppe si faceva conoscere dai suoi fratelli. </p>
<p class="C45 V2"> E proruppe in un grido di pianto. Gli Egiziani lo sentirono e la cosa fu risaputa nella casa del faraone. </p>
<p class="C45 V3"> Giuseppe disse ai fratelli: «Io sono Giuseppe! È ancora vivo mio padre?». Ma i suoi fratelli non potevano rispondergli, perché sconvolti dalla sua presenza. </p>
<p class="C45 V4"> Allora Giuseppe disse ai fratelli: «Avvicinatevi a me!». Si avvicinarono e disse loro: «Io sono Giuseppe, il vostro fratello, quello che voi avete venduto sulla via verso l’Egitto. </p>
<p class="C45 V5"> Ma ora non vi rattristate e non vi crucciate per avermi venduto quaggiù, perché Dio mi ha mandato qui prima di voi per conservarvi in vita. </p>
<p class="C45 V6"> Perché già da due anni vi è la carestia nella regione e ancora per cinque anni non vi sarà né aratura né mietitura. </p>
<p class="C45 V7"> Dio mi ha mandato qui prima di voi, per assicurare a voi la sopravvivenza nella terra e per farvi vivere per una grande liberazione. </p>
<p class="C45 V8"> Dunque non siete stati voi a mandarmi qui, ma Dio. Egli mi ha stabilito padre per il faraone, signore su tutta la sua casa e governatore di tutto il territorio d’Egitto. </p>
<p class="C45 V9"> Affrettatevi a salire da mio padre e ditegli: “Così dice il tuo figlio Giuseppe: Dio mi ha stabilito signore di tutto l’Egitto. Vieni quaggiù presso di me senza tardare. </p>
<p class="C45 V10"> Abiterai nella terra di Gosen e starai vicino a me tu con i tuoi figli e i figli dei tuoi figli, le tue greggi e i tuoi armenti e tutti i tuoi averi. </p>
<p class="C45 V11"> Là io provvederò al tuo sostentamento, poiché la carestia durerà ancora cinque anni, e non cadrai nell’indigenza tu, la tua famiglia e quanto possiedi”. </p>
<p class="C45 V12"> Ed ecco, i vostri occhi lo vedono e lo vedono gli occhi di mio fratello Beniamino: è la mia bocca che vi parla! </p>
<p class="C45 V13"> Riferite a mio padre tutta la gloria che io ho in Egitto e quanto avete visto; affrettatevi a condurre quaggiù mio padre». </p>
<p class="C45 V14"> Allora egli si gettò al collo di suo fratello Beniamino e pianse. Anche Beniamino piangeva, stretto al suo collo. </p>
<p class="C45 V15"> Poi baciò tutti i fratelli e pianse. Dopo, i suoi fratelli si misero a conversare con lui. </p>
<p class="C45 V16"> Intanto nella casa del faraone si era diffusa la voce: «Sono venuti i fratelli di Giuseppe!» e questo fece piacere al faraone e ai suoi ministri. </p>
<p class="C45 V17"> Allora il faraone disse a Giuseppe: «Di’ ai tuoi fratelli: “Fate così: caricate le cavalcature, partite e andate nella terra di Canaan. </p>
<p class="C45 V18"> Prendete vostro padre e le vostre famiglie e venite da me: io vi darò il meglio del territorio d’Egitto e mangerete i migliori prodotti della terra”. </p>
<p class="C45 V19"> Quanto a te, da’ loro questo comando: “Fate così: prendete con voi dalla terra d’Egitto carri per i vostri bambini e le vostre donne, caricate vostro padre e venite. </p>
<p class="C45 V20"> Non abbiate rincrescimento per i vostri beni, perché il meglio di tutta la terra d’Egitto sarà vostro”». </p>
<p class="C45 V21"> Così fecero i figli d’Israele. Giuseppe diede loro carri secondo l’ordine del faraone e consegnò loro una provvista per il viaggio. </p>
<p class="C45 V22"> Diede a tutti un cambio di abiti per ciascuno, ma a Beniamino diede trecento sicli d’argento e cinque cambi di abiti. </p>
<p class="C45 V23"> Inoltre mandò al padre dieci asini carichi dei migliori prodotti dell’Egitto e dieci asine cariche di frumento, pane e viveri per il viaggio del padre. </p>
<p class="C45 V24"> Poi congedò i fratelli e, mentre partivano, disse loro: «Non litigate durante il viaggio!». </p>
<p class="C45 V25"> Così essi salirono dall’Egitto e arrivarono nella terra di Canaan, dal loro padre Giacobbe, </p>
<p class="C45 V26"> e gli riferirono: «Giuseppe è ancora vivo, anzi governa lui tutto il territorio d’Egitto!». Ma il suo cuore rimase freddo, perché non poteva credere loro. </p>
<p class="C45 V27"> Quando però gli riferirono tutte le parole che Giuseppe aveva detto loro ed egli vide i carri che Giuseppe gli aveva mandato per trasportarlo, allora lo spirito del loro padre Giacobbe si rianimò. </p>
<p class="C45 V28"> Israele disse: «Basta! Giuseppe, mio figlio, è vivo. Voglio andare a vederlo, prima di morire!». </p>
<p class="C46 V1"> Israele dunque levò le tende con quanto possedeva e arrivò a Bersabea, dove offrì sacrifici al Dio di suo padre Isacco. </p>
<p class="C46 V2"> Dio disse a Israele in una visione nella notte: «Giacobbe, Giacobbe!». Rispose: «Eccomi!». </p>
<p class="C46 V3"> Riprese: «Io sono Dio, il Dio di tuo padre. Non temere di scendere in Egitto, perché laggiù io farò di te una grande nazione. </p>
<p class="C46 V4"> Io scenderò con te in Egitto e io certo ti farò tornare. Giuseppe ti chiuderà gli occhi con le sue mani». </p>
<p class="C46 V5"> Giacobbe partì da Bersabea e i figli d’Israele fecero salire il loro padre Giacobbe, i loro bambini e le loro donne sui carri che il faraone aveva mandato per trasportarlo. </p>
<p class="C46 V6"> Presero il loro bestiame e tutti i beni che avevano acquistato nella terra di Canaan e vennero in Egitto, Giacobbe e con lui tutti i suoi discendenti. </p>
<p class="C46 V7"> Egli condusse con sé in Egitto i suoi figli e i nipoti, le sue figlie e le nipoti, tutti i suoi discendenti. </p>
<p class="C46 V8"> Questi sono i nomi dei figli d’Israele che entrarono in Egitto: Giacobbe e i suoi figli, il primogenito di Giacobbe, Ruben. </p>
<p class="C46 V9"> I figli di Ruben: Enoc, Pallu, Chesron e Carmì. </p>
<p class="C46 V10"> I figli di Simeone: Iemuèl, Iamin, Oad, Iachin, Socar e Saul, figlio della Cananea. </p>
<p class="C46 V11"> I figli di Levi: Gherson, Keat e Merarì. </p>
<p class="C46 V12"> I figli di Giuda: Er, Onan, Sela, Peres e Zerach; ma Er e Onan erano morti nella terra di Canaan. Furono figli di Peres: Chesron e Camul. </p>
<p class="C46 V13"> I figli di Ìssacar: Tola, Puva, Iob e Simron. </p>
<p class="C46 V14"> I figli di Zàbulon: Sered, Elon e Iacleèl. </p>
<p class="C46 V15"> Questi sono i figli che Lia partorì a Giacobbe in Paddan-Aram oltre alla figlia Dina; tutti i figli e le figlie di Giacobbe erano trentatré persone. </p>
<p class="C46 V16"> I figli di Gad: Sifiòn, Agghì, Sunì, Esbon, Erì, Arodì e Arelì. </p>
<p class="C46 V17"> I figli di Aser: Imna, Isva, Isvì, Berià e la loro sorella Serach. I figli di Berià: Cheber e Malchièl. </p>
<p class="C46 V18"> Questi sono i figli di Zilpa, che Làbano aveva dato come schiava alla figlia Lia; ella li partorì a Giacobbe: erano sedici persone. </p>
<p class="C46 V19"> I figli di Rachele, moglie di Giacobbe: Giuseppe e Beniamino. </p>
<p class="C46 V20"> A Giuseppe erano nati in Egitto Èfraim e Manasse, che gli partorì Asenat, figlia di Potifera, sacerdote di Eliòpoli. </p>
<p class="C46 V21"> I figli di Beniamino: Bela, Becher e Asbel, Ghera, Naamàn, Echì, Ros, Muppìm, Uppìm e Ard. </p>
<p class="C46 V22"> Questi sono i figli che Rachele partorì a Giacobbe; in tutto quattordici persone. </p>
<p class="C46 V23"> I figli di Dan: Cusìm. </p>
<p class="C46 V24"> I figli di Nèftali: Iacseèl, Gunì, Ieser e Sillem. </p>
<p class="C46 V25"> Questi sono i figli di Bila, che Làbano diede come schiava alla figlia Rachele, ed ella li partorì a Giacobbe; in tutto sette persone. </p>
<p class="C46 V26"> Tutte le persone che entrarono con Giacobbe in Egitto, discendenti da lui, senza contare le mogli dei figli di Giacobbe, furono sessantasei. </p>
<p class="C46 V27"> I figli che nacquero a Giuseppe in Egitto furono due. Tutte le persone della famiglia di Giacobbe, che entrarono in Egitto, ammontano a settanta. </p>
<p class="C46 V28"> Egli aveva mandato Giuda davanti a sé da Giuseppe, perché questi desse istruzioni in Gosen prima del suo arrivo. Arrivarono quindi alla terra di Gosen. </p>
<p class="C46 V29"> Allora Giuseppe fece attaccare il suo carro e salì incontro a Israele, suo padre, in Gosen. Appena se lo vide davanti, gli si gettò al collo e pianse a lungo, stretto al suo collo. </p>
<p class="C46 V30"> Israele disse a Giuseppe: «Posso anche morire, questa volta, dopo aver visto la tua faccia, perché sei ancora vivo». </p>
<p class="C46 V31"> Allora Giuseppe disse ai fratelli e alla famiglia del padre: «Vado a informare il faraone e a dirgli: “I miei fratelli e la famiglia di mio padre, che erano nella terra di Canaan, sono venuti da me. </p>
<p class="C46 V32"> Questi uomini sono pastori di greggi, si occupano di bestiame e hanno portato le loro greggi, i loro armenti e tutti i loro averi”. </p>
<p class="C46 V33"> Quando dunque il faraone vi chiamerà e vi domanderà: “Qual è il vostro mestiere?”, </p>
<p class="C46 V34"> risponderete: “I tuoi servi sono stati gente dedita al bestiame; lo furono i nostri padri e lo siamo noi dalla nostra fanciullezza fino ad ora”. Questo perché possiate risiedere nella terra di Gosen». Perché tutti i pastori di greggi sono un abominio per gli Egiziani. </p>
<p class="C47 V1"> Giuseppe andò a informare il faraone dicendogli: «Mio padre e i miei fratelli con le loro greggi e i loro armenti e con tutti i loro averi sono venuti dalla terra di Canaan; eccoli nella terra di Gosen». </p>
<p class="C47 V2"> Intanto prese cinque uomini dal gruppo dei suoi fratelli e li presentò al faraone. </p>
<p class="C47 V3"> Il faraone domandò loro: «Qual è il vostro mestiere?». Essi risposero al faraone: «Pastori di greggi sono i tuoi servi, lo siamo noi e lo furono i nostri padri». </p>
<p class="C47 V4"> E dissero al faraone: «Siamo venuti per soggiornare come forestieri nella regione, perché non c’è più pascolo per il gregge dei tuoi servi; infatti è grave la carestia nella terra di Canaan. E ora lascia che i tuoi servi si stabiliscano nella terra di Gosen!». </p>
<p class="C47 V5"> Allora il faraone disse a Giuseppe: «Tuo padre e i tuoi fratelli sono dunque venuti da te. </p>
<p class="C47 V6"> Ebbene, la terra d’Egitto è a tua disposizione: fa’ risiedere tuo padre e i tuoi fratelli nella regione migliore. Risiedano pure nella terra di Gosen. Se tu sai che vi sono tra loro uomini capaci, costituiscili sopra i miei averi in qualità di sorveglianti sul bestiame». </p>
<p class="C47 V7"> Quindi Giuseppe introdusse Giacobbe, suo padre, e lo presentò al faraone, e Giacobbe benedisse il faraone. </p>
<p class="C47 V8"> Il faraone domandò a Giacobbe: «Quanti anni hai?». </p>
<p class="C47 V9"> Giacobbe rispose al faraone: «Centotrenta di vita errabonda, pochi e tristi sono stati gli anni della mia vita e non hanno raggiunto il numero degli anni dei miei padri, al tempo della loro vita errabonda». </p>
<p class="C47 V10"> E Giacobbe benedisse il faraone e si allontanò dal faraone. </p>
<p class="C47 V11"> Giuseppe fece risiedere suo padre e i suoi fratelli e diede loro una proprietà nella terra d’Egitto, nella regione migliore, nel territorio di Ramses, come aveva comandato il faraone. </p>
<p class="C47 V12"> Giuseppe provvide al sostentamento del padre, dei fratelli e di tutta la famiglia di suo padre, secondo il numero dei bambini. </p>
<p class="C47 V13"> Ora non c’era pane in tutta la terra, perché la carestia era molto grave: la terra d’Egitto e la terra di Canaan languivano per la carestia. </p>
<p class="C47 V14"> Giuseppe raccolse tutto il denaro che si trovava nella terra d’Egitto e nella terra di Canaan in cambio del grano che essi acquistavano; Giuseppe consegnò questo denaro alla casa del faraone. </p>
<p class="C47 V15"> Quando fu esaurito il denaro della terra d’Egitto e della terra di Canaan, tutti gli Egiziani vennero da Giuseppe a dire: «Dacci del pane! Perché dovremmo morire sotto i tuoi occhi? Infatti non c’è più denaro». </p>
<p class="C47 V16"> Rispose Giuseppe: «Se non c’è più denaro, cedetemi il vostro bestiame e io vi darò pane in cambio del vostro bestiame». </p>
<p class="C47 V17"> Condussero così a Giuseppe il loro bestiame e Giuseppe diede loro il pane in cambio dei cavalli e delle pecore, dei buoi e degli asini; così in quell’anno li nutrì di pane in cambio di tutto il loro bestiame. </p>
<p class="C47 V18"> Passato quell’anno, vennero da lui l’anno successivo e gli dissero: «Non nascondiamo al mio signore che si è esaurito il denaro e anche il possesso del bestiame è passato al mio signore, non rimane più a disposizione del mio signore se non il nostro corpo e il nostro terreno. </p>
<p class="C47 V19"> Perché dovremmo perire sotto i tuoi occhi, noi e la nostra terra? Acquista noi e la nostra terra in cambio di pane e diventeremo servi del faraone noi con la nostra terra; ma dacci di che seminare, così che possiamo vivere e non morire e il suolo non diventi un deserto!». </p>
<p class="C47 V20"> Allora Giuseppe acquistò per il faraone tutto il terreno dell’Egitto, perché gli Egiziani vendettero ciascuno il proprio campo, tanto infieriva su di loro la carestia. Così la terra divenne proprietà del faraone. </p>
<p class="C47 V21"> Quanto al popolo, egli lo trasferì nelle città da un capo all’altro dell’Egitto. </p>
<p class="C47 V22"> Soltanto il terreno dei sacerdoti egli non acquistò, perché i sacerdoti avevano un’assegnazione fissa da parte del faraone e si nutrivano dell’assegnazione che il faraone passava loro; per questo non vendettero il loro terreno. </p>
<p class="C47 V23"> Poi Giuseppe disse al popolo: «Vedete, io ho acquistato oggi per il faraone voi e il vostro terreno. Eccovi il seme: seminate il terreno. </p>
<p class="C47 V24"> Ma quando vi sarà il raccolto, voi ne darete un quinto al faraone e quattro parti saranno vostre, per la semina dei campi, per il nutrimento vostro e di quelli di casa vostra e per il nutrimento dei vostri bambini». </p>
<p class="C47 V25"> Gli risposero: «Ci hai salvato la vita! Ci sia solo concesso di trovare grazia agli occhi del mio signore e saremo servi del faraone!». </p>
<p class="C47 V26"> Così Giuseppe fece di questo una legge in vigore fino ad oggi sui terreni d’Egitto, secondo la quale si deve dare la quinta parte al faraone. Soltanto i terreni dei sacerdoti non divennero proprietà del faraone. </p>
<p class="C47 V27"> Gli Israeliti intanto si stabilirono nella terra d’Egitto, nella regione di Gosen, ebbero proprietà e furono fecondi e divennero molto numerosi. </p>
<p class="C47 V28"> Giacobbe visse nella terra d’Egitto diciassette anni e gli anni della sua vita furono centoquarantasette. </p>
<p class="C47 V29"> Quando fu vicino il tempo della sua morte, Israele chiamò il figlio Giuseppe e gli disse: «Se ho trovato grazia ai tuoi occhi, metti la mano sotto la mia coscia e usa con me bontà e fedeltà: non seppellirmi in Egitto! </p>
<p class="C47 V30"> Quando io mi sarò coricato con i miei padri, portami via dall’Egitto e seppelliscimi nel loro sepolcro». Rispose: «Farò come hai detto». </p>
<p class="C47 V31"> Riprese: «Giuramelo!». E glielo giurò. Allora Israele si prostrò sul capezzale del letto. </p>
<p class="C48 V1"> Dopo queste cose, fu riferito a Giuseppe: «Ecco, tuo padre è malato!». Allora egli prese con sé i due figli Manasse ed Èfraim. </p>
<p class="C48 V2"> Fu riferita la cosa a Giacobbe: «Ecco, tuo figlio Giuseppe è venuto da te». Allora Israele raccolse le forze e si mise a sedere sul letto. </p>
<p class="C48 V3"> Giacobbe disse a Giuseppe: «Dio l’Onnipotente mi apparve a Luz, nella terra di Canaan, e mi benedisse </p>
<p class="C48 V4"> dicendomi: “Ecco, io ti rendo fecondo: ti moltiplicherò e ti farò diventare un insieme di popoli e darò questa terra alla tua discendenza dopo di te, in possesso perenne”. </p>
<p class="C48 V5"> Ora i due figli che ti sono nati nella terra d’Egitto prima del mio arrivo presso di te in Egitto, li considero miei: Èfraim e Manasse saranno miei, come Ruben e Simeone. </p>
<p class="C48 V6"> Invece i figli che tu avrai generato dopo di essi apparterranno a te: saranno chiamati con il nome dei loro fratelli nella loro eredità. </p>
<p class="C48 V7"> Quanto a me, mentre giungevo da Paddan, tua madre Rachele mi morì nella terra di Canaan durante il viaggio, quando mancava un tratto di cammino per arrivare a Èfrata, e l’ho sepolta là lungo la strada di Èfrata, cioè Betlemme». </p>
<p class="C48 V8"> Israele vide i figli di Giuseppe e disse: «Chi sono questi?». </p>
<p class="C48 V9"> Giuseppe disse al padre: «Sono i figli che Dio mi ha dato qui». Riprese: «Portameli, perché io li benedica!». </p>
<p class="C48 V10"> Gli occhi d’Israele erano offuscati dalla vecchiaia: non poteva più distinguere. Giuseppe li avvicinò a lui, che li baciò e li abbracciò. </p>
<p class="C48 V11"> Israele disse a Giuseppe: «Io non pensavo più di vedere il tuo volto; ma ecco, Dio mi ha concesso di vedere anche la tua prole!». </p>
<p class="C48 V12"> Allora Giuseppe li ritirò dalle sue ginocchia e si prostrò con la faccia a terra. </p>
<p class="C48 V13"> Li prese tutti e due, Èfraim con la sua destra, alla sinistra d’Israele, e Manasse con la sua sinistra, alla destra d’Israele, e li avvicinò a lui. </p>
<p class="C48 V14"> Ma Israele stese la mano destra e la pose sul capo di Èfraim, che pure era il più giovane, e la sua sinistra sul capo di Manasse, incrociando le braccia, benché Manasse fosse il primogenito. </p>
<p class="C48 V15"> E così benedisse Giuseppe: «Il Dio, alla cui presenza hanno camminato i miei padri, Abramo e Isacco, il Dio che è stato il mio pastore da quando esisto fino ad oggi, </p>
<p class="C48 V16"> l’angelo che mi ha liberato da ogni male, benedica questi ragazzi! Sia ricordato in essi il mio nome e il nome dei miei padri, Abramo e Isacco, e si moltiplichino in gran numero in mezzo alla terra!». </p>
<p class="C48 V17"> Giuseppe notò che il padre aveva posato la destra sul capo di Èfraim e ciò gli spiacque. Prese dunque la mano del padre per toglierla dal capo di Èfraim e porla sul capo di Manasse. </p>
<p class="C48 V18"> Disse al padre: «Non così, padre mio: è questo il primogenito, posa la destra sul suo capo!». </p>
<p class="C48 V19"> Ma il padre rifiutò e disse: «Lo so, figlio mio, lo so: anch’egli diventerà un popolo, anch’egli sarà grande, ma il suo fratello minore sarà più grande di lui, e la sua discendenza diventerà una moltitudine di nazioni». </p>
<p class="C48 V20"> E li benedisse in quel giorno: «Di te si servirà Israele per benedire, dicendo: “Dio ti renda come Èfraim e come Manasse!”». Così pose Èfraim prima di Manasse. </p>
<p class="C48 V21"> Quindi Israele disse a Giuseppe: «Ecco, io sto per morire, ma Dio sarà con voi e vi farà tornare alla terra dei vostri padri. </p>
<p class="C48 V22"> Quanto a me, io do a te, in più che ai tuoi fratelli, un dorso di monte, che io ho conquistato dalle mani degli Amorrei, con la spada e l’arco». </p>
<p class="C49 V1"> Quindi Giacobbe chiamò i figli e disse: «Radunatevi, perché io vi annunci quello che vi accadrà nei tempi futuri. </p>
<p class="C49 V2"> Radunatevi e ascoltate, figli di Giacobbe, ascoltate Israele, vostro padre! </p>
<p class="C49 V3"> Ruben, tu sei il mio primogenito, il mio vigore e la primizia della mia virilità, esuberante in fierezza ed esuberante in forza! </p>
<p class="C49 V4"> Bollente come l’acqua, tu non avrai preminenza, perché sei salito sul talamo di tuo padre, hai profanato così il mio giaciglio. </p>
<p class="C49 V5"> Simeone e Levi sono fratelli, strumenti di violenza sono i loro coltelli. </p>
<p class="C49 V6"> Nel loro conciliabolo non entri l’anima mia, al loro convegno non si unisca il mio cuore, perché nella loro ira hanno ucciso gli uomini e nella loro passione hanno mutilato i tori. </p>
<p class="C49 V7"> Maledetta la loro ira, perché violenta, e la loro collera, perché crudele! Io li dividerò in Giacobbe e li disperderò in Israele. </p>
<p class="C49 V8"> Giuda, ti loderanno i tuoi fratelli; la tua mano sarà sulla cervice dei tuoi nemici; davanti a te si prostreranno i figli di tuo padre. </p>
<p class="C49 V9"> Un giovane leone è Giuda: dalla preda, figlio mio, sei tornato; si è sdraiato, si è accovacciato come un leone e come una leonessa; chi lo farà alzare? </p>
<p class="C49 V10"> Non sarà tolto lo scettro da Giuda né il bastone del comando tra i suoi piedi, finché verrà colui al quale esso appartiene e a cui è dovuta l’obbedienza dei popoli. </p>
<p class="C49 V11"> Egli lega alla vite il suo asinello e a una vite scelta il figlio della sua asina, lava nel vino la sua veste e nel sangue dell’uva il suo manto; </p>
<p class="C49 V12"> scuri ha gli occhi più del vino e bianchi i denti più del latte. </p>
<p class="C49 V13"> Zàbulon giace lungo il lido del mare e presso l’approdo delle navi, con il fianco rivolto a Sidone. </p>
<p class="C49 V14"> Ìssacar è un asino robusto, accovacciato tra un doppio recinto. </p>
<p class="C49 V15"> Ha visto che il luogo di riposo era bello, che la terra era amena; ha piegato il dorso a portare la soma ed è stato ridotto ai lavori forzati. </p>
<p class="C49 V16"> Dan giudica il suo popolo come una delle tribù d’Israele. </p>
<p class="C49 V17"> Sia Dan un serpente sulla strada, una vipera cornuta sul sentiero, che morde i garretti del cavallo, così che il suo cavaliere cada all’indietro. </p>
<p class="C49 V18"> Io spero nella tua salvezza, Signore! </p>
<p class="C49 V19"> Gad, predoni lo assaliranno, ma anche lui li assalirà alle calcagna. </p>
<p class="C49 V20"> Aser, il suo pane è pingue: egli fornisce delizie da re. </p>
<p class="C49 V21"> Nèftali è una cerva slanciata; egli propone parole d’incanto. </p>
<p class="C49 V22"> Germoglio di ceppo fecondo è Giuseppe; germoglio di ceppo fecondo presso una fonte, i cui rami si stendono sul muro. </p>
<p class="C49 V23"> Lo hanno esasperato e colpito, lo hanno perseguitato i tiratori di frecce. </p>
<p class="C49 V24"> Ma fu spezzato il loro arco, furono snervate le loro braccia per le mani del Potente di Giacobbe, per il nome del Pastore, Pietra d’Israele. </p>
<p class="C49 V25"> Per il Dio di tuo padre: egli ti aiuti, e per il Dio l’Onnipotente: egli ti benedica! Con benedizioni del cielo dall’alto, benedizioni dell’abisso nel profondo, benedizioni delle mammelle e del grembo. </p>
<p class="C49 V26"> Le benedizioni di tuo padre sono superiori alle benedizioni dei monti antichi, alle attrattive dei colli perenni. Vengano sul capo di Giuseppe e sulla testa del principe tra i suoi fratelli! </p>
<p class="C49 V27"> Beniamino è un lupo che sbrana: al mattino divora la preda e alla sera spartisce il bottino». </p>
<p class="C49 V28"> Tutti questi formano le dodici tribù d’Israele. Questo è ciò che disse loro il padre nell’atto di benedirli; egli benedisse ciascuno con una benedizione particolare. </p>
<p class="C49 V29"> Poi diede loro quest’ordine: «Io sto per essere riunito ai miei antenati: seppellitemi presso i miei padri nella caverna che è nel campo di Efron l’Ittita, </p>
<p class="C49 V30"> nella caverna che si trova nel campo di Macpela di fronte a Mamre, nella terra di Canaan, quella che Abramo acquistò con il campo di Efron l’Ittita come proprietà sepolcrale. </p>
<p class="C49 V31"> Là seppellirono Abramo e Sara sua moglie, là seppellirono Isacco e Rebecca sua moglie e là seppellii Lia. </p>
<p class="C49 V32"> La proprietà del campo e della caverna che si trova in esso è stata acquistata dagli Ittiti». </p>
<p class="C49 V33"> Quando Giacobbe ebbe finito di dare quest’ordine ai figli, ritrasse i piedi nel letto e spirò, e fu riunito ai suoi antenati. </p>
<p class="C50 V1"> Allora Giuseppe si gettò sul volto di suo padre, pianse su di lui e lo baciò. </p>
<p class="C50 V2"> Quindi Giuseppe ordinò ai medici al suo servizio di imbalsamare suo padre. I medici imbalsamarono Israele </p>
<p class="C50 V3"> e vi impiegarono quaranta giorni, perché tanti ne occorrono per l’imbalsamazione. Gli Egiziani lo piansero settanta giorni. </p>
<p class="C50 V4"> Passati i giorni del lutto, Giuseppe parlò alla casa del faraone: «Se ho trovato grazia ai vostri occhi, vogliate riferire agli orecchi del faraone queste parole. </p>
<p class="C50 V5"> Mio padre mi ha fatto fare un giuramento, dicendomi: “Ecco, io sto per morire: tu devi seppellirmi nel sepolcro che mi sono scavato nella terra di Canaan”. Ora, possa io andare a seppellire mio padre e poi tornare». </p>
<p class="C50 V6"> Il faraone rispose: «Va’ e seppellisci tuo padre, come egli ti ha fatto giurare». </p>
<p class="C50 V7"> Giuseppe andò a seppellire suo padre e con lui andarono tutti i ministri del faraone, gli anziani della sua casa, tutti gli anziani della terra d’Egitto, </p>
<p class="C50 V8"> tutta la casa di Giuseppe, i suoi fratelli e la casa di suo padre. Lasciarono nella regione di Gosen soltanto i loro bambini, le loro greggi e i loro armenti. </p>
<p class="C50 V9"> Andarono con lui anche i carri da guerra e la cavalleria, così da formare una carovana imponente. </p>
<p class="C50 V10"> Quando arrivarono all’aia di Atad, che è al di là del Giordano, fecero un lamento molto grande e solenne, e Giuseppe celebrò per suo padre un lutto di sette giorni. </p>
<p class="C50 V11"> I Cananei che abitavano la terra videro il lutto all’aia di Atad e dissero: «È un lutto grave questo per gli Egiziani». Per questo la si chiamò Abel-Misràim; essa si trova al di là del Giordano. </p>
<p class="C50 V12"> I figli di Giacobbe fecero per lui così come aveva loro comandato. </p>
<p class="C50 V13"> I suoi figli lo portarono nella terra di Canaan e lo seppellirono nella caverna del campo di Macpela, quel campo che Abramo aveva acquistato, come proprietà sepolcrale, da Efron l’Ittita, e che si trova di fronte a Mamre. </p>
<p class="C50 V14"> Dopo aver sepolto suo padre, Giuseppe tornò in Egitto insieme con i suoi fratelli e con quanti erano andati con lui a seppellire suo padre. </p>
<p class="C50 V15"> Ma i fratelli di Giuseppe cominciarono ad aver paura, dato che il loro padre era morto, e dissero: «Chissà se Giuseppe non ci tratterà da nemici e non ci renderà tutto il male che noi gli abbiamo fatto?». </p>
<p class="C50 V16"> Allora mandarono a dire a Giuseppe: «Tuo padre prima di morire ha dato quest’ordine: </p>
<p class="C50 V17"> “Direte a Giuseppe: Perdona il delitto dei tuoi fratelli e il loro peccato, perché ti hanno fatto del male!”. Perdona dunque il delitto dei servi del Dio di tuo padre!». Giuseppe pianse quando gli si parlò così. </p>
<p class="C50 V18"> E i suoi fratelli andarono e si gettarono a terra davanti a lui e dissero: «Eccoci tuoi schiavi!». </p>
<p class="C50 V19"> Ma Giuseppe disse loro: «Non temete. Tengo io forse il posto di Dio? </p>
<p class="C50 V20"> Se voi avevate tramato del male contro di me, Dio ha pensato di farlo servire a un bene, per compiere quello che oggi si avvera: far vivere un popolo numeroso. </p>
<p class="C50 V21"> Dunque non temete, io provvederò al sostentamento per voi e per i vostri bambini». Così li consolò parlando al loro cuore. </p>
<p class="C50 V22"> Giuseppe con la famiglia di suo padre abitò in Egitto; egli visse centodieci anni. </p>
<p class="C50 V23"> Così Giuseppe vide i figli di Èfraim fino alla terza generazione e anche i figli di Machir, figlio di Manasse, nacquero sulle ginocchia di Giuseppe. </p>
<p class="C50 V24"> Poi Giuseppe disse ai fratelli: «Io sto per morire, ma Dio verrà certo a visitarvi e vi farà uscire da questa terra, verso la terra che egli ha promesso con giuramento ad Abramo, a Isacco e a Giacobbe». </p>
<p class="C50 V25"> Giuseppe fece giurare ai figli d’Israele così: «Dio verrà certo a visitarvi e allora voi porterete via di qui le mie ossa». </p>
<p class="C50 V26"> Giuseppe morì all’età di centodieci anni; lo imbalsamarono e fu posto in un sarcofago in Egitto. </p>
</div>
</div>
<div class="edizione CEI1974">
<div class="libro Gn">
<p class="CCAPITOLO VVERSO">TESTO</p>
<p class="C1 V1">In principio Dio creò il cielo e la terra.</p>
<p class="C1 V2">La terra era informe e deserta e le tenebre ricoprivano l'abisso e lo spirito di Dio aleggiava sulle acque.</p>
<p class="C1 V3">Dio disse: «Sia la luce!». E la luce fu.</p>
<p class="C1 V4">Dio vide che la luce era cosa buona e separò la luce dalle tenebre</p>
<p class="C1 V5">e chiamò la luce giorno e le tenebre notte. E fu sera e fu mattina: primo giorno.</p>
<p class="C1 V6">Dio disse: «Sia il firmamento in mezzo alle acque per separare le acque dalle acque».</p>
<p class="C1 V7">Dio fece il firmamento e separò le acque, che sono sotto il firmamento, dalle acque, che son sopra il firmamento. E così avvenne.</p>
<p class="C1 V8">Dio chiamò il firmamento cielo. E fu sera e fu mattina: secondo giorno.</p>
<p class="C1 V9">Dio disse: «Le acque che sono sotto il cielo, si raccolgano in un solo luogo e appaia l'asciutto». E così avvenne.</p>
<p class="C1 V10">Dio chiamò l'asciutto terra e la massa delle acque mare. E Dio vide che era cosa buona.</p>
<p class="C1 V11">E Dio disse: «La terra produca germogli, erbe che producono seme e alberi da frutto, che facciano sulla terra frutto con il seme, ciascuno secondo la sua specie». E così avvenne:</p>
<p class="C1 V12">la terra produsse germogli, erbe che producono seme, ciascuna secondo la propria specie e alberi che fanno ciascuno frutto con il seme, secondo la propria specie. Dio vide che era cosa buona.</p>
<p class="C1 V13">E fu sera e fu mattina: terzo giorno.</p>
<p class="C1 V14">Dio disse: «Ci siano luci nel firmamento del cielo, per distinguere il giorno dalla notte; servano da segni per le stagioni, per i giorni e per gli anni</p>
<p class="C1 V15">e servano da luci nel firmamento del cielo per illuminare la terra». E così avvenne:</p>
<p class="C1 V16">Dio fece le due luci grandi, la luce maggiore per regolare il giorno e la luce minore per regolare la notte, e le stelle.</p>
<p class="C1 V17">Dio le pose nel firmamento del cielo per illuminare la terra</p>
<p class="C1 V18">e per regolare giorno e notte e per separare la luce dalle tenebre. E Dio vide che era cosa buona.</p>
<p class="C1 V19">E fu sera e fu mattina: quarto giorno.</p>
<p class="C1 V20">Dio disse: «Le acque brulichino di esseri viventi e uccelli volino sopra la terra, davanti al firmamento del cielo».</p>
<p class="C1 V21">Dio creò i grandi mostri marini e tutti gli esseri viventi che guizzano e brulicano nelle acque, secondo la loro specie, e tutti gli uccelli alati secondo la loro specie. E Dio vide che era cosa buona.</p>
<p class="C1 V22">Dio li benedisse: «Siate fecondi e moltiplicatevi e riempite le acque dei mari; gli uccelli si moltiplichino sulla terra».</p>
<p class="C1 V23">E fu sera e fu mattina: quinto giorno.</p>
<p class="C1 V24">Dio disse: «La terra produca esseri viventi secondo la loro specie: bestiame, rettili e bestie selvatiche secondo la loro specie». E così avvenne:</p>
<p class="C1 V25">Dio fece le bestie selvatiche secondo la loro specie e il bestiame secondo la propria specie e tutti i rettili del suolo secondo la loro specie. E Dio vide che era cosa buona.</p>
<p class="C1 V26">E Dio disse: «Facciamo l'uomo a nostra immagine, a nostra somiglianza, e domini sui pesci del mare e sugli uccelli del cielo, sul bestiame, su tutte le bestie selvatiche e su tutti i rettili che strisciano sulla terra».</p>
<p class="C1 V27">Dio creò l'uomo a sua immagine; a immagine di Dio lo creò; maschio e femmina li creò.</p>
<p class="C1 V28">Dio li benedisse e disse loro: «Siate fecondi e moltiplicatevi, riempite la terra; soggiogatela e dominate sui pesci del mare e sugli uccelli del cielo e su ogni essere vivente, che striscia sulla terra».</p>
<p class="C1 V29">Poi Dio disse: «Ecco, io vi do ogni erba che produce seme e che è su tutta la terra e ogni albero in cui è il frutto, che produce seme: saranno il vostro cibo.</p>
<p class="C1 V30">A tutte le bestie selvatiche, a tutti gli uccelli del cielo e a tutti gli esseri che strisciano sulla terra e nei quali è alito di vita, io do in cibo ogni erba verde». E così avvenne.</p>
<p class="C1 V31">Dio vide quanto aveva fatto, ed ecco, era cosa molto buona. E fu sera e fu mattina: sesto giorno.</p>
<p class="C2 V1">Così furono portati a compimento il cielo e la terra e tutte le loro schiere.</p>
<p class="C2 V2">Allora Dio, nel settimo giorno portò a termine il lavoro che aveva fatto e cessò nel settimo giorno da ogni suo lavoro.</p>
<p class="C2 V3">Dio benedisse il settimo giorno e lo consacrò, perché in esso aveva cessato da ogni lavoro che egli creando aveva fatto.</p>
<p class="C2 V4">Queste le origini del cielo e della terra, quando vennero creati. Quando il Signore Dio fece la terra e il cielo,</p>
<p class="C2 V5">nessun cespuglio campestre era sulla terra, nessuna erba campestre era spuntata - perché il Signore Dio non aveva fatto piovere sulla terra e nessuno lavorava il suolo</p>
<p class="C2 V6">e faceva salire dalla terra l'acqua dei canali per irrigare tutto il suolo -;</p>
<p class="C2 V7">allora il Signore Dio plasmò l'uomo con polvere del suolo e soffiò nelle sue narici un alito di vita e l'uomo divenne un essere vivente.</p>
<p class="C2 V8">Poi il Signore Dio piantò un giardino in Eden, a oriente, e vi collocò l'uomo che aveva plasmato.</p>
<p class="C2 V9">Il Signore Dio fece germogliare dal suolo ogni sorta di alberi graditi alla vista e buoni da mangiare, tra cui l'albero della vita in mezzo al giardino e l'albero della conoscenza del bene e del male.</p>
<p class="C2 V10">Un fiume usciva da Eden per irrigare il giardino, poi di lì si divideva e formava quattro corsi.</p>
<p class="C2 V11">Il primo fiume si chiama Pison: esso scorre intorno a tutto il paese di Avìla, dove c'è l'oro</p>
<p class="C2 V12">e l'oro di quella terra è fine; qui c'è anche la resina odorosa e la pietra d'ònice.</p>
<p class="C2 V13">Il secondo fiume si chiama Ghicon: esso scorre intorno a tutto il paese d'Etiopia.</p>
<p class="C2 V14">Il terzo fiume si chiama Tigri: esso scorre ad oriente di Assur. Il quarto fiume è l'Eufrate.</p>
<p class="C2 V15">Il Signore Dio prese l'uomo e lo pose nel giardino di Eden, perché lo coltivasse e lo custodisse.</p>
<p class="C2 V16">Il Signore Dio diede questo comando all'uomo: «Tu potrai mangiare di tutti gli alberi del giardino,</p>
<p class="C2 V17">ma dell'albero della conoscenza del bene e del male non devi mangiare, perché, quando tu ne mangiassi, certamente moriresti».</p>
<p class="C2 V18">Poi il Signore Dio disse: «Non è bene che l'uomo sia solo: gli voglio fare un aiuto che gli sia simile».</p>
<p class="C2 V19">Allora il Signore Dio plasmò dal suolo ogni sorta di bestie selvatiche e tutti gli uccelli del cielo e li condusse all'uomo, per vedere come li avrebbe chiamati: in qualunque modo l'uomo avesse chiamato ognuno degli esseri viventi, quello doveva essere il suo nome.</p>
<p class="C2 V20">Così l'uomo impose nomi a tutto il bestiame, a tutti gli uccelli del cielo e a tutte le bestie selvatiche, ma l'uomo non trovò un aiuto che gli fosse simile.</p>
<p class="C2 V21">Allora il Signore Dio fece scendere un torpore sull'uomo, che si addormentò; gli tolse una delle costole e rinchiuse la carne al suo posto.</p>
<p class="C2 V22">Il Signore Dio plasmò con la costola, che aveva tolta all'uomo, una donna e la condusse all'uomo.</p>
<p class="C2 V23">Allora l'uomo disse: «Questa volta essa è carne dalla mia carne e osso dalle mie ossa. La si chiamerà donna perché dall'uomo è stata tolta».</p>
<p class="C2 V24">Per questo l'uomo abbandonerà suo padre e sua madre e si unirà a sua moglie e i due saranno una sola carne.</p>
<p class="C2 V25">Ora tutti e due erano nudi, l'uomo e sua moglie, ma non ne provavano vergogna.</p>
<p class="C3 V1">Il serpente era la più astuta di tutte le bestie selvatiche fatte dal Signore Dio. Egli disse alla donna: «È vero che Dio ha detto: Non dovete mangiare di nessun albero del giardino?».</p>
<p class="C3 V2">Rispose la donna al serpente: «Dei frutti degli alberi del giardino noi possiamo mangiare,</p>
<p class="C3 V3">ma del frutto dell'albero che sta in mezzo al giardino Dio ha detto: Non ne dovete mangiare e non lo dovete toccare, altrimenti morirete».</p>
<p class="C3 V4">Ma il serpente disse alla donna: «Non morirete affatto!</p>
<p class="C3 V5">Anzi, Dio sa che quando voi ne mangiaste, si aprirebbero i vostri occhi e diventereste come Dio, conoscendo il bene e il male».</p>
<p class="C3 V6">Allora la donna vide che l'albero era buono da mangiare, gradito agli occhi e desiderabile per acquistare saggezza; prese del suo frutto e ne mangiò, poi ne diede anche al marito, che era con lei, e anch'egli ne mangiò.</p>
<p class="C3 V7">Allora si aprirono gli occhi di tutti e due e si accorsero di essere nudi; intrecciarono foglie di fico e se ne fecero cinture.</p>
<p class="C3 V8">Poi udirono il Signore Dio che passeggiava nel giardino alla brezza del giorno e l'uomo con sua moglie si nascosero dal Signore Dio, in mezzo agli alberi del giardino.</p>
<p class="C3 V9">Ma il Signore Dio chiamò l'uomo e gli disse: «Dove sei?».</p>
<p class="C3 V10">Rispose: «Ho udito il tuo passo nel giardino: ho avuto paura, perché sono nudo, e mi sono nascosto».</p>
<p class="C3 V11">Riprese: «Chi ti ha fatto sapere che eri nudo? Hai forse mangiato dell'albero di cui ti avevo comandato di non mangiare?».</p>
<p class="C3 V12">Rispose l'uomo: «La donna che tu mi hai posta accanto mi ha dato dell'albero e io ne ho mangiato».</p>
<p class="C3 V13">Il Signore Dio disse alla donna: «Che hai fatto?». Rispose la donna: «Il serpente mi ha ingannata e io ho mangiato».</p>
<p class="C3 V14">Allora il Signore Dio disse al serpente: «Poiché tu hai fatto questo, sii tu maledetto più di tutto il bestiame e più di tutte le bestie selvatiche; sul tuo ventre camminerai e polvere mangerai per tutti i giorni della tua vita.</p>
<p class="C3 V15">Io porrò inimicizia tra te e la donna, tra la tua stirpe e la sua stirpe: questa ti schiaccerà la testa e tu le insidierai il calcagno».</p>
<p class="C3 V16">Alla donna disse: «Moltiplicherò i tuoi dolori e le tue gravidanze, con dolore partorirai figli. Verso tuo marito sarà il tuo istinto, ma egli ti dominerà».</p>
<p class="C3 V17">All'uomo disse: «Poiché hai ascoltato la voce di tua moglie e hai mangiato dell'albero, di cui ti avevo comandato: Non ne devi mangiare, maledetto sia il suolo per causa tua! Con dolore ne trarrai il cibo per tutti i giorni della tua vita.</p>
<p class="C3 V18">Spine e cardi produrrà per te e mangerai l'erba campestre.</p>
<p class="C3 V19">Con il sudore del tuo volto mangerai il pane; finché tornerai alla terra, perché da essa sei stato tratto: polvere tu sei e in polvere tornerai!».</p>
<p class="C3 V20">L'uomo chiamò la moglie Eva, perché essa fu la madre di tutti i viventi.</p>
<p class="C3 V21">Il Signore Dio fece all'uomo e alla donna tuniche di pelli e li vestì.</p>
<p class="C3 V22">Il Signore Dio disse allora: «Ecco l'uomo è diventato come uno di noi, per la conoscenza del bene e del male. Ora, egli non stenda più la mano e non prenda anche dell'albero della vita, ne mangi e viva sempre!».</p>
<p class="C3 V23">Il Signore Dio lo scacciò dal giardino di Eden, perché lavorasse il suolo da dove era stato tratto.</p>
<p class="C3 V24">Scacciò l'uomo e pose ad oriente del giardino di Eden i cherubini e la fiamma della spada folgorante, per custodire la via all'albero della vita.</p>
<p class="C4 V1">Adamo si unì a Eva sua moglie, la quale concepì e partorì Caino e disse: «Ho acquistato un uomo dal Signore».</p>
<p class="C4 V2">Poi partorì ancora suo fratello Abele. Ora Abele era pastore di greggi e Caino lavoratore del suolo.</p>
<p class="C4 V3">Dopo un certo tempo, Caino offrì frutti del suolo in sacrificio al Signore;</p>
<p class="C4 V4">anche Abele offrì primogeniti del suo gregge e il loro grasso. Il Signore gradì Abele e la sua offerta,</p>
<p class="C4 V5">ma non gradì Caino e la sua offerta. Caino ne fu molto irritato e il suo volto era abbattuto.</p>
<p class="C4 V6">Il Signore disse allora a Caino: «Perché sei irritato e perché è abbattuto il tuo volto?</p>
<p class="C4 V7">Se agisci bene, non dovrai forse tenerlo alto? Ma se non agisci bene, il peccato è accovacciato alla tua porta; verso di te è il suo istinto, ma tu dòminalo».</p>
<p class="C4 V8">Caino disse al fratello Abele: «Andiamo in campagna!». Mentre erano in campagna, Caino alzò la mano contro il fratello Abele e lo uccise.</p>
<p class="C4 V9">Allora il Signore disse a Caino: «Dov'è Abele, tuo fratello?». Egli rispose: «Non lo so. Sono forse il guardiano di mio fratello?».</p>
<p class="C4 V10">Riprese: «Che hai fatto? La voce del sangue di tuo fratello grida a me dal suolo!</p>
<p class="C4 V11">Ora sii maledetto lungi da quel suolo che per opera della tua mano ha bevuto il sangue di tuo fratello.</p>
<p class="C4 V12">Quando lavorerai il suolo, esso non ti darà più i suoi prodotti: ramingo e fuggiasco sarai sulla terra».</p>
<p class="C4 V13">Disse Caino al Signore: «Troppo grande è la mia colpa per ottenere perdono!</p>
<p class="C4 V14">Ecco, tu mi scacci oggi da questo suolo e io mi dovrò nascondere lontano da te; io sarò ramingo e fuggiasco sulla terra e chiunque mi incontrerà mi potrà uccidere».</p>
<p class="C4 V15">Ma il Signore gli disse: «Però chiunque ucciderà Caino subirà la vendetta sette volte!». Il Signore impose a Caino un segno, perché non lo colpisse chiunque l'avesse incontrato.</p>
<p class="C4 V16">Caino si allontanò dal Signore e abitò nel paese di Nod, ad oriente di Eden.</p>
<p class="C4 V17">Ora Caino si unì alla moglie che concepì e partorì Enoch; poi divenne costruttore di una città, che chiamò Enoch, dal nome del figlio.</p>
<p class="C4 V18">A Enoch nacque Irad; Irad generò Mecuiaèl e Mecuiaèl generò Metusaèl e Metusaèl generò Lamech.</p>
<p class="C4 V19">Lamech si prese due mogli: una chiamata Ada e l'altra chiamata Zilla.</p>
<p class="C4 V20">Ada partorì Iabal: egli fu il padre di quanti abitano sotto le tende presso il bestiame.</p>
<p class="C4 V21">Il fratello di questi si chiamava Iubal: egli fu il padre di tutti i suonatori di cetra e di flauto.</p>
<p class="C4 V22">Zilla a sua volta partorì Tubalkàin, il fabbro, padre di quanti lavorano il rame e il ferro. La sorella di Tubalkàin fu Naama.</p>
<p class="C4 V23">Lamech disse alle mogli: «Ada e Zilla, ascoltate la mia voce; mogli di Lamech, porgete l'orecchio al mio dire: Ho ucciso un uomo per una mia scalfittura e un ragazzo per un mio livido.</p>
<p class="C4 V24">Sette volte sarà vendicato Caino ma Lamech settantasette».</p>
<p class="C4 V25">Adamo si unì di nuovo alla moglie, che partorì un figlio e lo chiamò Set. «Perché - disse - Dio mi ha concesso un'altra discendenza al posto di Abele, poiché Caino l'ha ucciso».</p>
<p class="C4 V26">Anche a Set nacque un figlio, che egli chiamò Enos. Allora si cominciò ad invocare il nome del Signore.</p>
<p class="C5 V1">Questo è il libro della genealogia di Adamo. Quando Dio creò l'uomo, lo fece a somiglianza di Dio;</p>
<p class="C5 V2">maschio e femmina li creò, li benedisse e li chiamò uomini quando furono creati.</p>
<p class="C5 V3">Adamo aveva centotrenta anni quando generò a sua immagine, a sua somiglianza, un figlio e lo chiamò Set.</p>
<p class="C5 V4">Dopo aver generato Set, Adamo visse ancora ottocento anni e generò figli e figlie.</p>
<p class="C5 V5">L'intera vita di Adamo fu di novecentotrenta anni; poi morì.</p>
<p class="C5 V6">Set aveva centocinque anni quando generò Enos;</p>
<p class="C5 V7">dopo aver generato Enos, Set visse ancora ottocentosette anni e generò figli e figlie.</p>
<p class="C5 V8">L'intera vita di Set fu di novecentododici anni; poi morì.</p>
<p class="C5 V9">Enos aveva novanta anni quando generò Kenan;</p>
<p class="C5 V10">Enos, dopo aver generato Kenan, visse ancora ottocentoquindici anni e generò figli e figlie.</p>
<p class="C5 V11">L'intera vita di Enos fu di novecentocinque anni; poi morì.</p>
<p class="C5 V12">Kenan aveva settanta anni quando generò Maalaleèl;</p>
<p class="C5 V13">Kenan dopo aver generato Maalaleèl visse ancora ottocentoquaranta anni e generò figli e figlie.</p>
<p class="C5 V14">L'intera vita di Kenan fu di novecentodieci anni; poi morì.</p>
<p class="C5 V15">Maalaleèl aveva sessantacinque anni quando generò Iared;</p>
<p class="C5 V16">Maalaleèl dopo aver generato Iared, visse ancora ottocentotrenta anni e generò figli e figlie.</p>
<p class="C5 V17">L'intera vita di Maalaleèl fu di ottocentonovantacinque anni; poi morì.</p>
<p class="C5 V18">Iared aveva centosessantadue anni quando generò Enoch;</p>
<p class="C5 V19">Iared, dopo aver generato Enoch, visse ancora ottocento anni e generò figli e figlie.</p>
<p class="C5 V20">L'intera vita di Iared fu di novecentosessantadue anni; poi morì.</p>
<p class="C5 V21">Enoch aveva sessantacinque anni quando generò Matusalemme.</p>
<p class="C5 V22">Enoch camminò con Dio; dopo aver generato Matusalemme, visse ancora per trecento anni e generò figli e figlie.</p>
<p class="C5 V23">L'intera vita di Enoch fu di trecentosessantacinque anni.</p>
<p class="C5 V24">Poi Enoch cammino con Dio e non fu più perché Dio l'aveva preso.</p>
<p class="C5 V25">Matusalemme aveva centottantasette anni quando generò Lamech;</p>
<p class="C5 V26">Matusalemme, dopo aver generato Lamech, visse ancora settecentottantadue anni e generò figli e figlie.</p>
<p class="C5 V27">L'intera vita di Matusalemme fu di novecentosessantanove anni; poi morì.</p>
<p class="C5 V28">Lamech aveva centottantadue anni quando generò un figlio</p>
<p class="C5 V29">e lo chiamò Noè, dicendo: «Costui ci consolerà del nostro lavoro e della fatica delle nostre mani, a causa del suolo che il Signore ha maledetto».</p>
<p class="C5 V30">Lamech, dopo aver generato Noè, visse ancora cinquecentonovantacinque anni e generò figli e figlie.</p>
<p class="C5 V31">L'intera vita di Lamech fu di settecentosettantasette anni; poi morì.</p>
<p class="C5 V32">Noè aveva cinquecento anni quando generò Sem, Cam e Iafet.</p>
<p class="C6 V1">Quando gli uomini cominciarono a moltiplicarsi sulla terra e nacquero loro figlie,</p>
<p class="C6 V2">i figli di Dio videro che le figlie degli uomini erano belle e ne presero per mogli quante ne vollero.</p>
<p class="C6 V3">Allora il Signore disse: «Il mio spirito non resterà sempre nell'uomo, perché egli è carne e la sua vita sarà di centoventi anni».</p>
<p class="C6 V4">C'erano sulla terra i giganti a quei tempi - e anche dopo - quando i figli di Dio si univano alle figlie degli uomini e queste partorivano loro dei figli: sono questi gli eroi dell'antichità, uomini famosi.</p>
<p class="C6 V5">Il Signore vide che la malvagità degli uomini era grande sulla terra e che ogni disegno concepito dal loro cuore non era altro che male.</p>
<p class="C6 V6">E il Signore si pentì di aver fatto l'uomo sulla terra e se ne addolorò in cuor suo.</p>
<p class="C6 V7">Il Signore disse: «Sterminerò dalla terra l'uomo che ho creato: con l'uomo anche il bestiame e i rettili e gli uccelli del cielo, perché sono pentito d'averli fatti».</p>
<p class="C6 V8">Ma Noè trovò grazia agli occhi del Signore.</p>
<p class="C6 V9">Questa è la storia di Noè. Noè era uomo giusto e integro tra i suoi contemporanei e camminava con Dio.</p>
<p class="C6 V10">Noè generò tre figli: Sem, Cam, e Iafet.</p>
<p class="C6 V11">Ma la terra era corrotta davanti a Dio e piena di violenza.</p>
<p class="C6 V12">Dio guardò la terra ed ecco essa era corrotta, perché ogni uomo aveva pervertito la sua condotta sulla terra.</p>
<p class="C6 V13">Allora Dio disse a Noè: «È venuta per me la fine di ogni uomo, perché la terra, per causa loro, è piena di violenza; ecco, io li distruggerò insieme con la terra.</p>
<p class="C6 V14">Fatti un'arca di legno di cipresso; dividerai l'arca in scompartimenti e la spalmerai di bitume dentro e fuori.</p>
<p class="C6 V15">Ecco come devi farla: l'arca avrà trecento cubiti di lunghezza, cinquanta di larghezza e trenta di altezza.</p>
<p class="C6 V16">Farai nell'arca un tetto e a un cubito più sopra la terminerai; da un lato metterai la porta dell'arca. La farai a piani: inferiore, medio e superiore.</p>
<p class="C6 V17">Ecco io manderò il diluvio, cioè le acque, sulla terra, per distruggere sotto il cielo ogni carne, in cui è alito di vita; quanto è sulla terra perirà.</p>
<p class="C6 V18">Ma con te io stabilisco la mia alleanza. Entrerai nell'arca tu e con te i tuoi figli, tua moglie e le mogli dei tuoi figli.</p>
<p class="C6 V19">Di quanto vive, di ogni carne, introdurrai nell'arca due di ogni specie, per conservarli in vita con te: siano maschio e femmina.</p>
<p class="C6 V20">Degli uccelli secondo la loro specie, del bestiame secondo la propria specie e di tutti i rettili della terra secondo la loro specie, due d'ognuna verranno con te, per essere conservati in vita.</p>
<p class="C6 V21">Quanto a te, prenditi ogni sorta di cibo da mangiare e raccoglilo presso di te: sarà di nutrimento per te e per loro».</p>
<p class="C6 V22">Noè eseguì tutto; come Dio gli aveva comandato, così egli fece.</p>
<p class="C7 V1">Il Signore disse a Noè: «Entra nell'arca tu con tutta la tua famiglia, perché ti ho visto giusto dinanzi a me in questa generazione.</p>
<p class="C7 V2">D'ogni animale mondo prendine con te sette paia, il maschio e la sua femmina; degli animali che non sono mondi un paio, il maschio e la sua femmina.</p>
<p class="C7 V3">Anche degli uccelli mondi del cielo, sette paia, maschio e femmina, per conservarne in vita la razza su tutta la terra.</p>
<p class="C7 V4">Perché tra sette giorni farò piovere sulla terra per quaranta giorni e quaranta notti; sterminerò dalla terra ogni essere che ho fatto».</p>
<p class="C7 V5">Noè fece quanto il Signore gli aveva comandato.</p>
<p class="C7 V6">Noè aveva seicento anni, quando venne il diluvio, cioè le acque sulla terra.</p>
<p class="C7 V7">Noè entrò nell'arca e con lui i suoi figli, sua moglie e le mogli dei suoi figli, per sottrarsi alle acque del diluvio.</p>
<p class="C7 V8">Degli animali mondi e di quelli immondi, degli uccelli e di tutti gli esseri che strisciano sul suolo</p>
<p class="C7 V9">entrarono a due a due con Noè nell'arca, maschio e femmina, come Dio aveva comandato a Noè.</p>
<p class="C7 V10">Dopo sette giorni, le acque del diluvio furono sopra la terra;</p>
<p class="C7 V11">nell'anno seicentesimo della vita di Noè, nel secondo mese, il diciassette del mese, proprio in quello stesso giorno, eruppero tutte le sorgenti del grande abisso e le cateratte del cielo si aprirono.</p>
<p class="C7 V12">Cadde la pioggia sulla terra per quaranta giorni e quaranta notti.</p>
<p class="C7 V13">In quello stesso giorno entrò nell'arca Noè con i figli Sem, Cam e Iafet, la moglie di Noè, le tre mogli dei suoi tre figli:</p>
<p class="C7 V14">essi e tutti i viventi secondo la loro specie e tutto il bestiame secondo la sua specie e tutti i rettili che strisciano sulla terra secondo la loro specie, tutti i volatili secondo la loro specie, tutti gli uccelli, tutti gli esseri alati.</p>
<p class="C7 V15">Vennero dunque a Noè nell'arca, a due a due, di ogni carne in cui è il soffio di vita.</p>
<p class="C7 V16">Quelli che venivano, maschio e femmina d'ogni carne, entrarono come gli aveva comandato Dio: il Signore chiuse la porta dietro di lui.</p>
<p class="C7 V17">Il diluvio durò sulla terra quaranta giorni: le acque crebbero e sollevarono l'arca che si innalzò sulla terra.</p>
<p class="C7 V18">Le acque divennero poderose e crebbero molto sopra la terra e l'arca galleggiava sulle acque.</p>
<p class="C7 V19">Le acque si innalzarono sempre più sopra la terra e coprirono tutti i monti più alti che sono sotto tutto il cielo.</p>
<p class="C7 V20">Le acque superarono in altezza di quindici cubiti i monti che avevano ricoperto.</p>
<p class="C7 V21">Perì ogni essere vivente che si muove sulla terra, uccelli, bestiame e fiere e tutti gli esseri che brulicano sulla terra e tutti gli uomini.</p>
<p class="C7 V22">Ogni essere che ha un alito di vita nelle narici, cioè quanto era sulla terra asciutta morì.</p>
<p class="C7 V23">Così fu sterminato ogni essere che era sulla terra: con gli uomini, gli animali domestici, i rettili e gli uccelli del cielo; essi furono sterminati dalla terra e rimase solo Noè e chi stava con lui nell'arca.</p>
<p class="C7 V24">Le acque restarono alte sopra la terra centocinquanta giorni.</p>
<p class="C8 V1">Dio si ricordò di Noè, di tutte le fiere e di tutti gli animali domestici che erano con lui nell'arca. Dio fece passare un vento sulla terra e le acque si abbassarono.</p>
<p class="C8 V2">Le fonti dell'abisso e le cateratte del cielo furono chiuse e fu trattenuta la pioggia dal cielo;</p>
<p class="C8 V3">le acque andarono via via ritirandosi dalla terra e calarono dopo centocinquanta giorni.</p>
<p class="C8 V4">Nel settimo mese, il diciassette del mese, l'arca si posò sui monti dell'Ararat.</p>
<p class="C8 V5">Le acque andarono via via diminuendo fino al decimo mese. Nel decimo mese, il primo giorno del mese, apparvero le cime dei monti.</p>
<p class="C8 V6">Trascorsi quaranta giorni, Noè aprì la finestra che aveva fatta nell'arca e fece uscire un corvo per vedere se le acque si fossero ritirate.</p>
<p class="C8 V7">Esso uscì andando e tornando finché si prosciugarono le acque sulla terra.</p>
<p class="C8 V8">Noè poi fece uscire una colomba, per vedere se le acque si fossero ritirate dal suolo;</p>
<p class="C8 V9">ma la colomba, non trovando dove posare la pianta del piede, tornò a lui nell'arca, perché c'era ancora l'acqua su tutta la terra. Egli stese la mano, la prese e la fece rientrare presso di sé nell'arca.</p>
<p class="C8 V10">Attese altri sette giorni e di nuovo fece uscire la colomba dall'arca</p>
<p class="C8 V11">e la colomba tornò a lui sul far della sera; ecco, essa aveva nel becco un ramoscello di ulivo. Noè comprese che le acque si erano ritirate dalla terra.</p>
<p class="C8 V12">Aspettò altri sette giorni, poi lasciò andare la colomba; essa non tornò più da lui.</p>
<p class="C8 V13">L'anno seicentouno della vita di Noè, il primo mese, il primo giorno del mese, le acque si erano prosciugate sulla terra; Noè tolse la copertura dell'arca ed ecco la superficie del suolo era asciutta.</p>
<p class="C8 V14">Nel secondo mese, il ventisette del mese, tutta la terra fu asciutta.</p>
<p class="C8 V15">Dio ordinò a Noè:</p>
<p class="C8 V16">«Esci dall'arca tu e tua moglie, i tuoi figli e le mogli dei tuoi figli con te.</p>
<p class="C8 V17">Tutti gli animali d'ogni specie che hai con te, uccelli, bestiame e tutti i rettili che strisciano sulla terra, falli uscire con te, perché possano diffondersi sulla terra, siano fecondi e si moltiplichino su di essa».</p>
<p class="C8 V18">Noè uscì con i figli, la moglie e le mogli dei figli.</p>
<p class="C8 V19">Tutti i viventi e tutto il bestiame e tutti gli uccelli e tutti i rettili che strisciano sulla terra, secondo la loro specie, uscirono dall'arca.</p>
<p class="C8 V20">Allora Noè edificò un altare al Signore; prese ogni sorta di animali mondi e di uccelli mondi e offrì olocausti sull'altare.</p>
<p class="C8 V21">Il Signore ne odorò la soave fragranza e pensò: «Non maledirò più il suolo a causa dell'uomo, perché l'istinto del cuore umano è incline al male fin dalla adolescenza; né colpirò più ogni essere vivente come ho fatto.</p>
<p class="C8 V22">Finché durerà la terra, seme e messe, freddo e caldo, estate e inverno, giorno e notte non cesseranno».</p>
<p class="C9 V1">Dio benedisse Noè e i suoi figli e disse loro: «Siate fecondi e moltiplicatevi e riempite la terra.</p>
<p class="C9 V2">Il timore e il terrore di voi sia in tutte le bestie selvatiche e in tutto il bestiame e in tutti gli uccelli del cielo. Quanto striscia sul suolo e tutti i pesci del mare sono messi in vostro potere.</p>
<p class="C9 V3">Quanto si muove e ha vita vi servirà di cibo: vi do tutto questo, come già le verdi erbe.</p>
<p class="C9 V4">Soltanto non mangerete la carne con la sua vita, cioè il suo sangue.</p>
<p class="C9 V5">Del sangue vostro anzi, ossia della vostra vita, io domanderò conto; ne domanderò conto ad ogni essere vivente e domanderò conto della vita dell'uomo all'uomo, a ognuno di suo fratello.</p>
<p class="C9 V6">Chi sparge il sangue dell'uomo dall'uomo il suo sangue sarà sparso, perché ad immagine di Dio Egli ha fatto l'uomo.</p>
<p class="C9 V7">E voi, siate fecondi e moltiplicatevi, siate numerosi sulla terra e dominatela».</p>
<p class="C9 V8">Dio disse a Noè e ai sui figli con lui:</p>
<p class="C9 V9">«Quanto a me, ecco io stabilisco la mia alleanza con i vostri discendenti dopo di voi;</p>
<p class="C9 V10">con ogni essere vivente che è con voi, uccelli, bestiame e bestie selvatiche, con tutti gli animali che sono usciti dall'arca.</p>
<p class="C9 V11">Io stabilisco la mia alleanza con voi: non sarà più distrutto nessun vivente dalle acque del diluvio, né più il diluvio devasterà la terra».</p>
<p class="C9 V12">Dio disse: «Questo è il segno dell'alleanza, che io pongo tra me e voi e tra ogni essere vivente che è con voi per le generazioni eterne.</p>
<p class="C9 V13">Il mio arco pongo sulle nubi ed esso sarà il segno dell'alleanza tra me e la terra.</p>
<p class="C9 V14">Quando radunerò le nubi sulla terra e apparirà l'arco sulle nubi</p>
<p class="C9 V15">ricorderò la mia alleanza che è tra me e voi e tra ogni essere che vive in ogni carne e noi ci saranno più le acque per il diluvio, per distruggere ogni carne.</p>
<p class="C9 V16">L'arco sarà sulle nubi e io lo guarderò per ricordare l'alleanza eterna tra Dio e ogni essere che vive in ogni carne che è sulla terra».</p>
<p class="C9 V17">Disse Dio a Noè: «Questo è il segno dell'alleanza che io ho stabilito tra me e ogni carne che è sulla terra».</p>
<p class="C9 V18">I figli di Noè che uscirono dall'arca furono Sem, Cam e Iafet; Cam è il padre di Canaan.</p>
<p class="C9 V19">Questi tre sono i figli di Noè e da questi fu popolata tutta la terra.</p>
<p class="C9 V20">Ora Noè, coltivatore della terra, cominciò a piantare una vigna.</p>
<p class="C9 V21">Avendo bevuto il vino, si ubriacò e giacque scoperto all'interno della sua tenda.</p>
<p class="C9 V22">Cam, padre di Canaan, vide il padre scoperto e raccontò la cosa ai due fratelli che stavano fuori.</p>
<p class="C9 V23">Allora Sem e Iafet presero il mantello, se lo misero tutti e due sulle spalle e, camminando a ritroso, coprirono il padre scoperto; avendo rivolto la faccia indietro, non videro il padre scoperto.</p>
<p class="C9 V24">Quando Noè si fu risvegliato dall'ebbrezza, seppe quanto gli aveva fatto il figlio minore;</p>
<p class="C9 V25">allora disse: «Sia maledetto Canaan! Schiavo degli schiavi sarà per i suoi fratelli!».</p>
<p class="C9 V26">Disse poi: «Benedetto il Signore, Dio di Sem, Canaan sia suo schiavo!</p>
<p class="C9 V27">Dio dilati Iafet e questi dimori nelle tende di Sem, Canaan sia suo schiavo!».</p>
<p class="C9 V28">Noè visse, dopo il diluvio, trecentocinquanta anni.</p>
<p class="C9 V29">L'intera vita di Noè fu di novecentocinquanta anni, poi morì.</p>
<p class="C10 V1">Questa è la discendenza dei figli di Noè: Sem, Cam e Iafet, ai quali nacquero figli dopo il diluvio.</p>
<p class="C10 V2">I figli di Iafet: Gomer, Magog, Madai, Iavan, Tubal, Mesech e Tiras.</p>
<p class="C10 V3">I figli di Gomer: Askenaz, Rifat e Togarma.</p>
<p class="C10 V4">I figli di Iavan: Elisa, Tarsis, quelli di Cipro e quelli di Rodi.</p>
<p class="C10 V5">Da costoro derivarono le nazioni disperse per le isole nei loro territori, ciascuno secondo la propria lingua e secondo le loro famiglie, nelle loro nazioni.</p>
<p class="C10 V6">I figli di Cam: Etiopia, Egitto, Put e Canaan.</p>
<p class="C10 V7">I figli di Etiopia: Seba, Avìla, Sabta, Raama e Sàbteca. I figli di Raama: Saba e Dedan.</p>
<p class="C10 V8">Ora Etiopia generò Nimrod: costui cominciò a essere potente sulla terra.</p>
<p class="C10 V9">Egli era valente nella caccia davanti al Signore, perciò si dice: «Come Nimrod, valente cacciatore davanti al Signore».</p>
<p class="C10 V10">L'inizio del suo regno fu Babele, Uruch, Accad e Calne, nel paese di Sennaar.</p>
<p class="C10 V11">Da quella terra si portò ad Assur e costruì Ninive, Recobot-Ir e Càlach</p>
<p class="C10 V12">e Resen tra Ninive e Càlach; quella è la grande città.</p>
<p class="C10 V13">Egitto generò quelli di Lud, Anam, Laab, Naftuch,</p>
<p class="C10 V14">Patros, Casluch e Caftor, da dove uscirono i Filistei.</p>
<p class="C10 V15">Canaan generò Sidone, suo primogenito, e Chet</p>
<p class="C10 V16">e il Gebuseo, l'Amorreo, il Gergeseo,</p>
<p class="C10 V17">l'Eveo, l'Archita e il Sineo,</p>
<p class="C10 V18">l'Arvadita, il Semarita e l'Amatita. In seguito si dispersero le famiglie dei Cananei.</p>
<p class="C10 V19">Il confine dei Cananei andava da Sidone in direzione di Gerar fino a Gaza, poi in direzione di Sòdoma, Gomorra, Adma e Zeboim, fino a Lesa.</p>
<p class="C10 V20">Questi furono i figli di Cam secondo le loro famiglie e le loro lingue, nei loro territori e nei loro popoli.</p>
<p class="C10 V21">Anche a Sem, padre di tutti i figli di Eber, fratello maggiore di Jafet, nacque una discendenza.</p>
<p class="C10 V22">I figli di Sem: Elam, Assur, Arpacsad, Lud e Aram.</p>
<p class="C10 V23">I figli di Aram: Uz, Cul, Gheter e Mas.</p>
<p class="C10 V24">Arpacsad generò Selach e Selach generò Eber.</p>
<p class="C10 V25">A Eber nacquero due figli: uno si chiamò Peleg, perché ai suoi tempi fu divisa la terra, e il fratello si chiamò Joktan.</p>
<p class="C10 V26">Joktan generò Almodad, Selef, Ascarmavet, Jerach,</p>
<p class="C10 V27">Adòcam, Uzal, Dikla,</p>
<p class="C10 V28">Obal, Abimaèl, Saba,</p>
<p class="C10 V29">Ofir, Avìla e Ibab. Tutti questi furono i figli di Joktan;</p>
<p class="C10 V30">la loro sede era sulle montagne dell'oriente, da Mesa in direzione di Sefar.</p>
<p class="C10 V31">Questi furono i figli di Sem secondo le loro famiglie e le loro lingue, territori, secondo i loro popoli.</p>
<p class="C10 V32">Queste furono le famiglie dei figli di Noè secondo le loro generazioni, nei loro popoli. Da costoro si dispersero le nazioni sulla terra dopo il diluvio.</p>
<p class="C11 V1">Tutta la terra aveva una sola lingua e le stesse parole.</p>
<p class="C11 V2">Emigrando dall'oriente gli uomini capitarono in una pianura nel paese di Sennaar e vi si stabilirono.</p>
<p class="C11 V3">Si dissero l'un l'altro: «Venite, facciamoci mattoni e cuociamoli al fuoco». Il mattone servì loro da pietra e il bitume da cemento.</p>
<p class="C11 V4">Poi dissero: «Venite, costruiamoci una città e una torre, la cui cima tocchi il cielo e facciamoci un nome, per non disperderci su tutta la terra».</p>
<p class="C11 V5">Ma il Signore scese a vedere la città e la torre che gli uomini stavano costruendo.</p>
<p class="C11 V6">Il Signore disse: «Ecco, essi sono un solo popolo e hanno tutti una lingua sola; questo è l'inizio della loro opera e ora quanto avranno in progetto di fare non sarà loro impossibile.</p>
<p class="C11 V7">Scendiamo dunque e confondiamo la loro lingua, perché non comprendano più l'uno la lingua dell'altro».</p>
<p class="C11 V8">Il Signore li disperse di là su tutta la terra ed essi cessarono di costruire la città.</p>
<p class="C11 V9">Per questo la si chiamò Babele, perché là il Signore confuse la lingua di tutta la terra e di là il Signore li disperse su tutta la terra.</p>
<p class="C11 V10">Questa è la discendenza di Sem: Sem aveva cento anni quando generò Arpacsad, due anni dopo il diluvio;</p>
<p class="C11 V11">Sem, dopo aver generato Arpacsad, visse cinquecento anni e generò figli e figlie.</p>
<p class="C11 V12">Arpacsad aveva trentacinque anni quando generò Selach;</p>
<p class="C11 V13">Arpacsad, dopo aver generato Selach, visse quattrocentotré anni e generò figli e figlie.</p>
<p class="C11 V14">Selach aveva trent'anni quando generò Eber;</p>
<p class="C11 V15">Selach, dopo aver generato Eber, visse quattrocentotré anni e generò figli e figlie.</p>
<p class="C11 V16">Eber aveva trentaquattro anni quando generò Peleg;</p>
<p class="C11 V17">Eber, dopo aver generato Peleg, visse quattrocentotrenta anni e generò figli e figlie.</p>
<p class="C11 V18">Peleg aveva trent'anni quando generò Reu;</p>
<p class="C11 V19">Peleg, dopo aver generato Reu, visse duecentonove anni e generò figli e figlie.</p>
<p class="C11 V20">Reu aveva trentadue anni quando generò Serug;</p>
<p class="C11 V21">Reu, dopo aver generato Serug, visse duecentosette anni e generò figli e figlie.</p>
<p class="C11 V22">Serug aveva trent'anni quando generò Nacor;</p>
<p class="C11 V23">Serug, dopo aver generato Nacor, visse duecento anni e generò figli e figlie.</p>
<p class="C11 V24">Nacor aveva ventinove anni quando generò Terach;</p>
<p class="C11 V25">Nacor, dopo aver generato Terach, visse centodiciannove anni e generò figli e figlie.</p>
<p class="C11 V26">Terach aveva settant'anni quando generò Abram, Nacor e Aran.</p>
<p class="C11 V27">Questa è la posterità di Terach: Terach generò Abram, Nacor e Aran: Aran generò Lot.</p>
<p class="C11 V28">Aran poi morì alla presenza di suo padre Terach nella sua terra natale, in Ur dei Caldei.</p>
<p class="C11 V29">Abram e Nacor si presero delle mogli; la moglie di Abram si chiamava Sarai e la moglie di Nacor Milca, ch'era figlia di Aran, padre di Milca e padre di Isca.</p>
<p class="C11 V30">Sarai era sterile e non aveva figli.</p>
<p class="C11 V31">Poi Terach prese Abram, suo figlio, e Lot, figlio di Aran, figlio cioè del suo figlio, e Sarai sua nuora, moglie di Abram suo figlio, e uscì con loro da Ur dei Caldei per andare nel paese di Canaan. Arrivarono fino a Carran e vi si stabilirono.</p>
<p class="C11 V32">L'età della vita di Terach fu di duecentocinque anni; Terach morì in Carran.</p>
<p class="C12 V1">Il Signore disse ad Abram: «Vàttene dal tuo paese, dalla tua patria e dalla casa di tuo padre, verso il paese che io ti indicherò.</p>
<p class="C12 V2">Farò di te un grande popolo e ti benedirò, renderò grande il tuo nome e diventerai una benedizione.</p>
<p class="C12 V3">Benedirò coloro che ti benediranno e coloro che ti malediranno maledirò e in te si diranno benedette tutte le famiglie della terra».</p>
<p class="C12 V4">Allora Abram partì, come gli aveva ordinato il Signore, e con lui partì Lot. Abram aveva settantacinque anni quando lasciò Carran.</p>
<p class="C12 V5">Abram dunque prese la moglie Sarai, e Lot, figlio di suo fratello, e tutti i beni che avevano acquistati in Carran e tutte le persone che lì si erano procurate e si incamminarono verso il paese di Canaan. Arrivarono al paese di Canaan</p>
<p class="C12 V6">e Abram attraversò il paese fino alla località di Sichem, presso la Quercia di More. Nel paese si trovavano allora i Cananei.</p>
<p class="C12 V7">Il Signore apparve ad Abram e gli disse: «Alla tua discendenza io darò questo paese». Allora Abram costruì in quel posto un altare al Signore che gli era apparso.</p>
<p class="C12 V8">Di là passò sulle montagne a oriente di Betel e piantò la tenda, avendo Betel ad occidente e Ai ad oriente. Lì costruì un altare al Signore e invocò il nome del Signore.</p>
<p class="C12 V9">Poi Abram levò la tenda per accamparsi nel Negheb.</p>
<p class="C12 V10">Venne una carestia nel paese e Abram scese in Egitto per soggiornarvi, perché la carestia gravava sul paese.</p>
<p class="C12 V11">Ma, quando fu sul punto di entrare in Egitto, disse alla moglie Sarai: «Vedi, io so che tu sei donna di aspetto avvenente.</p>
<p class="C12 V12">Quando gli Egiziani ti vedranno, penseranno: Costei è sua moglie, e mi uccideranno, mentre lasceranno te in vita.</p>
<p class="C12 V13">Di' dunque che tu sei mia sorella, perché io sia trattato bene per causa tua e io viva per riguardo a te».</p>
<p class="C12 V14">Appunto quando Abram arrivò in Egitto, gli Egiziani videro che la donna era molto avvenente.</p>
<p class="C12 V15">La osservarono gli ufficiali del faraone e ne fecero le lodi al faraone; così la donna fu presa e condotta nella casa del faraone.</p>
<p class="C12 V16">Per riguardo a lei, egli trattò bene Abram, che ricevette greggi e armenti e asini, schiavi e schiave, asine e cammelli.</p>
<p class="C12 V17">Ma il Signore colpì il faraone e la sua casa con grandi piaghe, per il fatto di Sarai, moglie di Abram.</p>
<p class="C12 V18">Allora il faraone convocò Abram e gli disse: «Che mi hai fatto? Perché non mi hai dichiarato che era tua moglie?</p>
<p class="C12 V19">Perché hai detto: È mia sorella, così che io me la sono presa in moglie? E ora eccoti tua moglie: prendila e vàttene!».</p>
<p class="C12 V20">Poi il faraone lo affidò ad alcuni uomini che lo accompagnarono fuori della frontiera insieme con la moglie e tutti i suoi averi.</p>
<p class="C13 V1">Dall'Egitto Abram ritornò nel Negheb con la moglie e tutti i suoi averi; Lot era con lui.</p>
<p class="C13 V2">Abram era molto ricco in bestiame, argento e oro.</p>
<p class="C13 V3">Poi di accampamento in accampamento egli dal Negheb si portò fino a Betel, fino al luogo dove era stata già prima la sua tenda, tra Betel e Ai,</p>
<p class="C13 V4">al luogo dell'altare, che aveva là costruito prima: lì Abram invocò il nome del Signore.</p>
<p class="C13 V5">Ma anche Lot, che andava con Abram, aveva greggi e armenti e tende.</p>
<p class="C13 V6">Il territorio non consentiva che abitassero insieme, perché avevano beni troppo grandi e non potevano abitare insieme.</p>
<p class="C13 V7">Per questo sorse una lite tra i mandriani di Abram e i mandriani di Lot, mentre i Cananei e i Perizziti abitavano allora nel paese.</p>
<p class="C13 V8">Abram disse a Lot: «Non vi sia discordia tra me e te, tra i miei mandriani e i tuoi, perché noi siamo fratelli.</p>
<p class="C13 V9">Non sta forse davanti a te tutto il paese? Sepàrati da me. Se tu vai a sinistra, io andrò a destra; se tu vai a destra, io andrò a sinistra».</p>
<p class="C13 V10">Allora Lot alzò gli occhi e vide che tutta la valle del Giordano era un luogo irrigato da ogni parte - prima che il Signore distruggesse Sòdoma e Gomorra -; era come il giardino del Signore, come il paese d'Egitto, fino ai pressi di Zoar.</p>
<p class="C13 V11">Lot scelse per sé tutta la valle del Giordano e trasportò le tende verso oriente. Così si separarono l'uno dall'altro:</p>
<p class="C13 V12">Abram si stabilì nel paese di Canaan e Lot si stabilì nelle città della valle e piantò le tende vicino a Sòdoma.</p>
<p class="C13 V13">Ora gli uomini di Sòdoma erano perversi e peccavano molto contro il Signore.</p>
<p class="C13 V14">Allora il Signore disse ad Abram, dopo che Lot si era separato da lui: «Alza gli occhi e dal luogo dove tu stai spingi lo sguardo verso il settentrione e il mezzogiorno, verso l'oriente e l'occidente.</p>
<p class="C13 V15">Tutto il paese che tu vedi, io lo darò a te e alla tua discendenza per sempre.</p>
<p class="C13 V16">Renderò la tua discendenza come la polvere della terra: se uno può contare la polvere della terra, potrà contare anche i tuoi discendenti.</p>
<p class="C13 V17">Alzati, percorri il paese in lungo e in largo, perché io lo darò a te».</p>
<p class="C13 V18">Poi Abram si spostò con le sue tende e andò a stabilirsi alle Querce di Mamre, che sono ad Ebron, e vi costruì un altare al Signore.</p>
<p class="C14 V1">Al tempo di Amrafel re di Sennaar, di Arioch re di Ellasar, di Chedorlaomer re dell'Elam e di Tideal re di Goim,</p>
<p class="C14 V2">costoro mossero guerra contro Bera re di Sòdoma, Birsa re di Gomorra, Sinab re di Adma, Semeber re di Zeboim, e contro il re di Bela, cioè Zoar.</p>
<p class="C14 V3">Tutti questi si concentrarono nella valle di Siddim, cioè il Mar Morto.</p>
<p class="C14 V4">Per dodici anni essi erano stati sottomessi a Chedorlaomer, ma il tredicesimo anno si erano ribellati.</p>
<p class="C14 V5">Nell'anno quattordicesimo arrivarono Chedorlaomer e i re che erano con lui e sconfissero i Refaim ad Astarot-Karnaim, gli Zuzim ad Am, gli Emim a Save-Kiriataim</p>
<p class="C14 V6">e gli Hurriti sulle montagne di Seir fino a El-Paran, che è presso il deserto.</p>
<p class="C14 V7">Poi mutarono direzione e vennero a En-Mispat, cioè Kades, e devastarono tutto il territorio degli Amaleciti e anche degli Amorrei che abitavano in Azazon-Tamar.</p>
<p class="C14 V8">Allora il re di Sòdoma, il re di Gomorra, il re di Adma, il re di Zeboim e il re di Bela, cioè Zoar, uscirono e si schierarono a battaglia nella valle di Siddim contro di esso,</p>
<p class="C14 V9">e cioè contro Chedorlaomer re dell'Elam, Tideal re di Goim, Amrafel re di Sennaar e Arioch re di Ellasar: quattro re contro cinque.</p>
<p class="C14 V10">Ora la valle di Siddim era piena di pozzi di bitume; mentre il re di Sòdoma e il re di Gomorra si davano alla fuga, alcuni caddero nei pozzi e gli altri fuggirono sulle montagne.</p>
<p class="C14 V11">Gli invasori presero tutti i beni di Sodoma e Gomorra e tutti i loro viveri e se ne andarono.</p>
<p class="C14 V12">Andandosene catturarono anche Lot, figlio del fratello di Abram, e i suoi beni: egli risiedeva appunto in Sòdoma.</p>
<p class="C14 V13">Ma un fuggiasco venne ad avvertire Abram l'Ebreo che si trovava alle Querce di Mamre l'Amorreo, fratello di Escol e fratello di Aner i quali erano alleati di Abram.</p>
<p class="C14 V14">Quando Abram seppe che il suo parente era stato preso prigioniero, organizzò i suoi uomini esperti nelle armi, schiavi nati nella sua casa, in numero di trecentodiciotto, e si diede all'inseguimento fino a Dan.</p>
<p class="C14 V15">Piombò sopra di essi di notte, lui con i suoi servi, li sconfisse e proseguì l'inseguimento fino a Coba, a settentrione di Damasco.</p>
<p class="C14 V16">Ricuperò così tutta la roba e anche Lot suo parente, i suoi beni, con le donne e il popolo.</p>
<p class="C14 V17">Quando Abram fu di ritorno, dopo la sconfitta di Chedorlaomer e dei re che erano con lui, il re di Sòdoma gli uscì incontro nella Valle di Save, cioè la Valle del re.</p>
<p class="C14 V18">Intanto Melchisedek, re di Salem, offrì pane e vino: era sacerdote del Dio altissimo</p>
<p class="C14 V19">e benedisse Abram con queste parole: «Sia benedetto Abram dal Dio altissimo, creatore del cielo e della terra,</p>
<p class="C14 V20">e benedetto sia il Dio altissimo, che ti ha messo in mano i tuoi nemici». Abram gli diede la decima di tutto.</p>
<p class="C14 V21">Poi il re di Sòdoma disse ad Abram: «Dammi le persone; i beni prendili per te».</p>
<p class="C14 V22">Ma Abram disse al re di Sòdoma: «Alzo la mano davanti al Signore, il Dio altissimo, creatore del cielo e della terra:</p>
<p class="C14 V23">né un filo, né un legaccio di sandalo, niente io prenderò di ciò che è tuo; non potrai dire: io ho arricchito Abram.</p>
<p class="C14 V24">Per me niente, se non quello che i servi hanno mangiato; quanto a ciò che spetta agli uomini che sono venuti con me, Escol, Aner e Mamre, essi stessi si prendano la loro parte».</p>
<p class="C15 V1">Dopo tali fatti, questa parola del Signore fu rivolta ad Abram in visione: «Non temere, Abram. Io sono il tuo scudo; la tua ricompensa sarà molto grande».</p>
<p class="C15 V2">Rispose Abram: «Mio Signore Dio, che mi darai? Io me ne vado senza figli e l'erede della mia casa è Eliezer di Damasco».</p>
<p class="C15 V3">Soggiunse Abram: «Ecco a me non hai dato discendenza e un mio domestico sarà mio erede».</p>
<p class="C15 V4">Ed ecco gli fu rivolta questa parola dal Signore: «Non costui sarà il tuo erede, ma uno nato da te sarà il tuo erede».</p>
<p class="C15 V5">Poi lo condusse fuori e gli disse: «Guarda in cielo e conta le stelle, se riesci a contarle» e soggiunse: «Tale sarà la tua discendenza».</p>
<p class="C15 V6">Egli credette al Signore, che glielo accreditò come giustizia.</p>
<p class="C15 V7">E gli disse: «Io sono il Signore che ti ho fatto uscire da Ur dei Caldei per darti in possesso questo paese».</p>
<p class="C15 V8">Rispose: «Signore mio Dio, come potrò sapere che ne avrò il possesso?».</p>
<p class="C15 V9">Gli disse: «Prendimi una giovenca di tre anni, una capra di tre anni, un ariete di tre anni, una tortora e un piccione».</p>
<p class="C15 V10">Andò a prendere tutti questi animali, li divise in due e collocò ogni metà di fronte all'altra; non divise però gli uccelli.</p>
<p class="C15 V11">Gli uccelli rapaci calavano su quei cadaveri, ma Abram li scacciava.</p>
<p class="C15 V12">Mentre il sole stava per tramontare, un torpore cadde su Abram, ed ecco un oscuro terrore lo assalì.</p>
<p class="C15 V13">Allora il Signore disse ad Abram: «Sappi che i tuoi discendenti saranno forestieri in un paese non loro; saranno fatti schiavi e saranno oppressi per quattrocento anni.</p>
<p class="C15 V14">Ma la nazione che essi avranno servito, la giudicherò io: dopo, essi usciranno con grandi ricchezze.</p>
<p class="C15 V15">Quanto a te, andrai in pace presso i tuoi padri; sarai sepolto dopo una vecchiaia felice.</p>
<p class="C15 V16">Alla quarta generazione torneranno qui, perché l'iniquità degli Amorrei non ha ancora raggiunto il colmo».</p>
<p class="C15 V17">Quando, tramontato il sole, si era fatto buio fitto, ecco un forno fumante e una fiaccola ardente passarono in mezzo agli animali divisi.</p>
<p class="C15 V18">In quel giorno il Signore concluse questa alleanza con Abram: «Alla tua discendenza io do questo paese dal fiume d'Egitto al grande fiume, il fiume Eufrate;</p>
<p class="C15 V19">il paese dove abitano i Keniti, i Kenizziti, i Kadmoniti,</p>
<p class="C15 V20">gli Hittiti, i Perizziti, i Refaim,</p>
<p class="C15 V21">gli Amorrei, i Cananei, i Gergesei, gli Evei e i Gebusei».</p>
<p class="C16 V1">Sarai, moglie di Abram, non gli aveva dato figli. Avendo però una schiava egiziana chiamata Agar,</p>
<p class="C16 V2">Sarai disse ad Abram: «Ecco, il Signore mi ha impedito di aver prole; unisciti alla mia schiava: forse da lei potrò avere figli». Abram ascoltò la voce di Sarai.</p>
<p class="C16 V3">Così, al termine di dieci anni da quando Abram abitava nel paese di Canaan, Sarai, moglie di Abram, prese Agar l'egiziana, sua schiava e la diede in moglie ad Abram, suo marito.</p>
<p class="C16 V4">Egli si unì ad Agar, che restò incinta. Ma, quando essa si accorse di essere incinta, la sua padrona non contò più nulla per lei.</p>
<p class="C16 V5">Allora Sarai disse ad Abram: «L'offesa a me fatta ricada su di te! Io ti ho dato in braccio la mia schiava, ma da quando si è accorta d'essere incinta, io non conto più niente per lei. Il Signore sia giudice tra me e te!».</p>
<p class="C16 V6">Abram disse a Sarai: «Ecco, la tua schiava è in tuo potere: falle ciò che ti pare». Sarai allora la maltrattò tanto che quella si allontanò.</p>
<p class="C16 V7">La trovò l'angelo del Signore presso una sorgente d'acqua nel deserto, la sorgente sulla strada di Sur,</p>
<p class="C16 V8">e le disse: «Agar, schiava di Sarai, da dove vieni e dove vai?». Rispose: «Vado lontano dalla mia padrona Sarai».</p>
<p class="C16 V9">Le disse l'angelo del Signore: «Ritorna dalla tua padrona e restale sottomessa».</p>
<p class="C16 V10">Le disse ancora l'angelo del Signore: «Moltiplicherò la tua discendenza e non si potrà contarla per la sua moltitudine».</p>
<p class="C16 V11">Soggiunse poi l'angelo del Signore: «Ecco, sei incinta: partorirai un figlio e lo chiamerai Ismaele, perché il Signore ha ascoltato la tua afflizione.</p>
<p class="C16 V12">Egli sarà come un ònagro; la sua mano sarà contro tutti e la mano di tutti contro di lui e abiterà di fronte a tutti i suoi fratelli».</p>
<p class="C16 V13">Agar chiamò il Signore, che le aveva parlato: «Tu sei il Dio della visione», perché diceva: «Qui dunque sono riuscita ancora a vedere, dopo la mia visione?».</p>
<p class="C16 V14">Per questo il pozzo si chiamò Pozzo di Lacai-Roi; è appunto quello che si trova tra Kades e Bered.</p>
<p class="C16 V15">Agar partorì ad Abram un figlio e Abram chiamò Ismaele il figlio che Agar gli aveva partorito.</p>
<p class="C16 V16">Abram aveva ottantasei anni quando Agar gli partorì Ismaele.</p>
<p class="C17 V1">Quando Abram ebbe novantanove anni, il Signore gli apparve e gli disse: «Io sono Dio onnipotente: cammina davanti a me e sii integro.</p>
<p class="C17 V2">Porrò la mia alleanza tra me e te e ti renderò numeroso molto, molto».</p>
<p class="C17 V3">Subito Abram si prostrò con il viso a terra e Dio parlò con lui:</p>
<p class="C17 V4">«Eccomi: la mia alleanza è con te e sarai padre di una moltitudine di popoli.</p>
<p class="C17 V5">Non ti chiamerai più Abram ma ti chiamerai Abraham perché padre di una moltitudine di popoli ti renderò.</p>
<p class="C17 V6">E ti renderò molto, molto fecondo; ti farò diventare nazioni e da te nasceranno dei re.</p>
<p class="C17 V7">Stabilirò la mia alleanza con te e con la tua discendenza dopo di te di generazione in generazione, come alleanza perenne, per essere il Dio tuo e della tua discendenza dopo di te.</p>
<p class="C17 V8">Darò a te e alla tua discendenza dopo di te il paese dove sei straniero, tutto il paese di Canaan in possesso perenne; sarò il vostro Dio».</p>
<p class="C17 V9">Disse Dio ad Abramo: «Da parte tua devi osservare la mia alleanza, tu e la tua discendenza dopo di te di generazione in generazione.</p>
<p class="C17 V10">Questa è la mia alleanza che dovete osservare, alleanza tra me e voi e la tua discendenza dopo di te: sia circonciso tra di voi ogni maschio.</p>
<p class="C17 V11">Vi lascerete circoncidere la carne del vostro membro e ciò sarà il segno dell'alleanza tra me e voi.</p>
<p class="C17 V12">Quando avrà otto giorni, sarà circonciso tra di voi ogni maschio di generazione in generazione, tanto quello nato in casa come quello comperato con denaro da qualunque straniero che non sia della tua stirpe.</p>
<p class="C17 V13">Deve essere circonciso chi è nato in casa e chi viene comperato con denaro; così la mia alleanza sussisterà nella vostra carne come alleanza perenne.</p>
<p class="C17 V14">Il maschio non circonciso, di cui cioè non sarà stata circoncisa la carne del membro, sia eliminato dal suo popolo: ha violato la mia alleanza».</p>
<p class="C17 V15">Dio aggiunse ad Abramo: «Quanto a Sarai tua moglie, non la chiamerai più Sarai, ma Sara.</p>
<p class="C17 V16">Io la benedirò e anche da lei ti darò un figlio; la benedirò e diventerà nazioni e re di popoli nasceranno da lei».</p>
<p class="C17 V17">Allora Abramo si prostrò con la faccia a terra e rise e pensò: «Ad uno di cento anni può nascere un figlio? E Sara all'età di novanta anni potrà partorire?».</p>
<p class="C17 V18">Abramo disse a Dio: «Se almeno Ismaele potesse vivere davanti a te!».</p>
<p class="C17 V19">E Dio disse: «No, Sara, tua moglie, ti partorirà un figlio e lo chiamerai Isacco. Io stabilirò la mia alleanza con lui come alleanza perenne, per essere il Dio suo e della sua discendenza dopo di lui.</p>
<p class="C17 V20">Anche riguardo a Ismaele io ti ho esaudito: ecco, io lo benedico e lo renderò fecondo e molto, molto numeroso: dodici principi egli genererà e di lui farò una grande nazione.</p>
<p class="C17 V21">Ma stabilirò la mia alleanza con Isacco, che Sara ti partorirà a questa data l'anno venturo».</p>
<p class="C17 V22">Dio terminò così di parlare con lui e, salendo in alto, lasciò Abramo.</p>
<p class="C17 V23">Allora Abramo prese Ismaele suo figlio e tutti i nati nella sua casa e tutti quelli comperati con il suo denaro, tutti i maschi appartenenti al personale della casa di Abramo, e circoncise la carne del loro membro in quello stesso giorno, come Dio gli aveva detto.</p>
<p class="C17 V24">Ora Abramo aveva novantanove anni, quando si fece circoncidere la carne del membro.</p>
<p class="C17 V25">Ismaele suo figlio aveva tredici anni quando gli fu circoncisa la carne del membro.</p>
<p class="C17 V26">In quello stesso giorno furono circoncisi Abramo e Ismaele suo figlio.</p>
<p class="C17 V27">E tutti gli uomini della sua casa, i nati in casa e i comperati con denaro dagli stranieri, furono circoncisi con lui.</p>
<p class="C18 V1">Poi il Signore apparve a lui alle Querce di Mamre, mentre egli sedeva all'ingresso della tenda nell'ora più calda del giorno.</p>
<p class="C18 V2">Egli alzò gli occhi e vide che tre uomini stavano in piedi presso di lui. Appena li vide, corse loro incontro dall'ingresso della tenda e si prostrò fino a terra,</p>
<p class="C18 V3">dicendo: «Mio signore, se ho trovato grazia ai tuoi occhi, non passar oltre senza fermarti dal tuo servo.</p>
<p class="C18 V4">Si vada a prendere un po' di acqua, lavatevi i piedi e accomodatevi sotto l'albero.</p>
<p class="C18 V5">Permettete che vada a prendere un boccone di pane e rinfrancatevi il cuore; dopo, potrete proseguire, perché è ben per questo che voi siete passati dal vostro servo». Quelli dissero: «Fa' pure come hai detto».</p>
<p class="C18 V6">Allora Abramo andò in fretta nella tenda, da Sara, e disse: «Presto, tre staia di fior di farina, impastala e fanne focacce».</p>
<p class="C18 V7">All'armento corse lui stesso, Abramo, prese un vitello tenero e buono e lo diede al servo, che si affrettò a prepararlo.</p>
<p class="C18 V8">Prese latte acido e latte fresco insieme con il vitello, che aveva preparato, e li porse a loro. Così, mentr'egli stava in piedi presso di loro sotto l'albero, quelli mangiarono.</p>
<p class="C18 V9">Poi gli dissero: «Dov'è Sara, tua moglie?». Rispose: «È là nella tenda».</p>
<p class="C18 V10">Il Signore riprese: «Tornerò da te fra un anno a questa data e allora Sara, tua moglie, avrà un figlio». Intanto Sara stava ad ascoltare all'ingresso della tenda ed era dietro di lui.</p>
<p class="C18 V11">Abramo e Sara erano vecchi, avanti negli anni; era cessato a Sara ciò che avviene regolarmente alle donne.</p>
<p class="C18 V12">Allora Sara rise dentro di sé e disse: «Avvizzita come sono dovrei provare il piacere, mentre il mio signore è vecchio!».</p>
<p class="C18 V13">Ma il Signore disse ad Abramo: «Perché Sara ha riso dicendo: Potrò davvero partorire, mentre sono vecchia?</p>
<p class="C18 V14">C'è forse qualche cosa impossibile per il Signore? Al tempo fissato tornerò da te alla stessa data e Sara avrà un figlio».</p>
<p class="C18 V15">Allora Sara negò: «Non ho riso!», perché aveva paura; ma quegli disse: «Sì, hai proprio riso».</p>
<p class="C18 V16">Quegli uomini si alzarono e andarono a contemplare Sòdoma dall'alto, mentre Abramo li accompagnava per congedarli.</p>
<p class="C18 V17">Il Signore diceva: «Devo io tener nascosto ad Abramo quello che sto per fare,</p>
<p class="C18 V18">mentre Abramo dovrà diventare una nazione grande e potente e in lui si diranno benedette tutte le nazioni della terra?</p>
<p class="C18 V19">Infatti io l'ho scelto, perché egli obblighi i suoi figli e la sua famiglia dopo di lui ad osservare la via del Signore e ad agire con giustizia e diritto, perché il Signore realizzi per Abramo quanto gli ha promesso».</p>
<p class="C18 V20">Disse allora il Signore: «Il grido contro Sòdoma e Gomorra è troppo grande e il loro peccato è molto grave.</p>
<p class="C18 V21">Voglio scendere a vedere se proprio hanno fatto tutto il male di cui è giunto il grido fino a me; lo voglio sapere!».</p>
<p class="C18 V22">Quegli uomini partirono di lì e andarono verso Sòdoma, mentre Abramo stava ancora davanti al Signore.</p>
<p class="C18 V23">Allora Abramo gli si avvicinò e gli disse: «Davvero sterminerai il giusto con l'empio?</p>
<p class="C18 V24">Forse vi sono cinquanta giusti nella città: davvero li vuoi sopprimere? E non perdonerai a quel luogo per riguardo ai cinquanta giusti che vi si trovano?</p>
<p class="C18 V25">Lungi da te il far morire il giusto con l'empio, così che il giusto sia trattato come l'empio; lungi da te! Forse il giudice di tutta la terra non praticherà la giustizia?».</p>
<p class="C18 V26">Rispose il Signore: «Se a Sòdoma troverò cinquanta giusti nell'ambito della città, per riguardo a loro perdonerò a tutta la città».</p>
<p class="C18 V27">Abramo riprese e disse: «Vedi come ardisco parlare al mio Signore, io che sono polvere e cenere...</p>
<p class="C18 V28">Forse ai cinquanta giusti ne mancheranno cinque; per questi cinque distruggerai tutta la città?». Rispose: «Non la distruggerò, se ve ne trovo quarantacinque».</p>
<p class="C18 V29">Abramo riprese ancora a parlargli e disse: «Forse là se ne troveranno quaranta». Rispose: «Non lo farò, per riguardo a quei quaranta».</p>
<p class="C18 V30">Riprese: «Non si adiri il mio Signore, se parlo ancora: forse là se ne troveranno trenta». Rispose: «Non lo farò, se ve ne troverò trenta».</p>
<p class="C18 V31">Riprese: «Vedi come ardisco parlare al mio Signore! Forse là se ne troveranno venti». Rispose: «Non la distruggerò per riguardo a quei venti».</p>
<p class="C18 V32">Riprese: «Non si adiri il mio Signore, se parlo ancora una volta sola; forse là se ne troveranno dieci». Rispose: «Non la distruggerò per riguardo a quei dieci».</p>
<p class="C18 V33">Poi il Signore, come ebbe finito di parlare con Abramo, se ne andò e Abramo ritornò alla sua abitazione.</p>
<p class="C19 V1">I due angeli arrivarono a Sòdoma sul far della sera, mentre Lot stava seduto alla porta di Sòdoma. Non appena li ebbe visti, Lot si alzò, andò loro incontro e si prostrò con la faccia a terra.</p>
<p class="C19 V2">E disse: «Miei signori, venite in casa del vostro servo: vi passerete la notte, vi laverete i piedi e poi, domattina, per tempo, ve ne andrete per la vostra strada». Quelli risposero: «No, passeremo la notte sulla piazza».</p>
<p class="C19 V3">Ma egli insistette tanto che vennero da lui ed entrarono nella sua casa. Egli preparò per loro un banchetto, fece cuocere gli azzimi e così mangiarono.</p>
<p class="C19 V4">Non si erano ancora coricati, quand'ecco gli uomini della città, cioè gli abitanti di Sòdoma, si affollarono intorno alla casa, giovani e vecchi, tutto il popolo al completo.</p>
<p class="C19 V5">Chiamarono Lot e gli dissero: «Dove sono quegli uomini che sono entrati da te questa notte? Falli uscire da noi, perché possiamo abusarne!».</p>
<p class="C19 V6">Lot uscì verso di loro sulla porta e, dopo aver chiuso il battente dietro di sé,</p>
<p class="C19 V7">disse: «No, fratelli miei, non fate del male!</p>
<p class="C19 V8">Sentite, io ho due figlie che non hanno ancora conosciuto uomo; lasciate che ve le porti fuori e fate loro quel che vi piace, purché non facciate nulla a questi uomini, perché sono entrati all'ombra del mio tetto».</p>
<p class="C19 V9">Ma quelli risposero: «Tirati via! Quest'individuo è venuto qui come straniero e vuol fare il giudice! Ora faremo a te peggio che a loro!». E spingendosi violentemente contro quell'uomo, cioè contro Lot, si avvicinarono per sfondare la porta.</p>
<p class="C19 V10">Allora dall'interno quegli uomini sporsero le mani, si trassero in casa Lot e chiusero il battente;</p>
<p class="C19 V11">quanto agli uomini che erano alla porta della casa, essi li colpirono con un abbaglio accecante dal più piccolo al più grande, così che non riuscirono a trovare la porta.</p>
<p class="C19 V12">Quegli uomini dissero allora a Lot: «Chi hai ancora qui? Il genero, i tuoi figli, le tue figlie e quanti hai in città, falli uscire da questo luogo.</p>
<p class="C19 V13">Perché noi stiamo per distruggere questo luogo: il grido innalzato contro di loro davanti al Signore è grande e il Signore ci ha mandati a distruggerli».</p>
<p class="C19 V14">Lot uscì a parlare ai suoi generi, che dovevano sposare le sue figlie, e disse: «Alzatevi, uscite da questo luogo, perché il Signore sta per distruggere la città!». Ma parve ai suoi generi che egli volesse scherzare.</p>
<p class="C19 V15">Quando apparve l'alba, gli angeli fecero premura a Lot, dicendo: «Su, prendi tua moglie e le tue figlie che hai qui ed esci per non essere travolto nel castigo della città».</p>
<p class="C19 V16">Lot indugiava, ma quegli uomini presero per mano lui, sua moglie e le sue due figlie, per un grande atto di misericordia del Signore verso di lui; lo fecero uscire e lo condussero fuori della città.</p>
<p class="C19 V17">Dopo averli condotti fuori, uno di loro disse: «Fuggi, per la tua vita. Non guardare indietro e non fermarti dentro la valle: fuggi sulle montagne, per non essere travolto!».</p>
<p class="C19 V18">Ma Lot gli disse: «No, mio Signore!</p>
<p class="C19 V19">Vedi, il tuo servo ha trovato grazia ai tuoi occhi e tu hai usato una grande misericordia verso di me salvandomi la vita, ma io non riuscirò a fuggire sul monte, senza che la sciagura mi raggiunga e io muoia.</p>
<p class="C19 V20">Vedi questa città: è abbastanza vicina perché mi possa rifugiare là ed è piccola cosa! Lascia che io fugga lassù - non è una piccola cosa? - e così la mia vita sarà salva».</p>
<p class="C19 V21">Gli rispose: «Ecco, ti ho favorito anche in questo, di non distruggere la città di cui hai parlato.</p>
<p class="C19 V22">Presto, fuggi là perché io non posso far nulla, finché tu non vi sia arrivato». Perciò quella città si chiamò Zoar.</p>
<p class="C19 V23">Il sole spuntava sulla terra e Lot era arrivato a Zoar,</p>
<p class="C19 V24">quand'ecco il Signore fece piovere dal cielo sopra Sòdoma e sopra Gomorra zolfo e fuoco proveniente dal Signore.</p>
<p class="C19 V25">Distrusse queste città e tutta la valle con tutti gli abitanti delle città e la vegetazione del suolo.</p>
<p class="C19 V26">Ora la moglie di Lot guardò indietro e divenne una statua di sale.</p>
<p class="C19 V27">Abramo andò di buon mattino al luogo dove si era fermato davanti al Signore;</p>
<p class="C19 V28">contemplò dall'alto Sòdoma e Gomorra e tutta la distesa della valle e vide che un fumo saliva dalla terra, come il fumo di una fornace.</p>
<p class="C19 V29">Così, quando Dio distrusse le città della valle, Dio si ricordò di Abramo e fece sfuggire Lot alla catastrofe, mentre distruggeva le città nelle quali Lot aveva abitato.</p>
<p class="C19 V30">Poi Lot partì da Zoar e andò ad abitare sulla montagna, insieme con le due figlie, perché temeva di restare in Zoar, e si stabilì in una caverna con le sue due figlie.</p>
<p class="C19 V31">Ora la maggiore disse alla più piccola: «Il nostro padre è vecchio e non c'è nessuno in questo territorio per unirsi a noi, secondo l'uso di tutta la terra.</p>
<p class="C19 V32">Vieni, facciamo bere del vino a nostro padre e poi corichiamoci con lui, così faremo sussistere una discendenza da nostro padre».</p>
<p class="C19 V33">Quella notte fecero bere del vino al loro padre e la maggiore andò a coricarsi con il padre; ma egli non se ne accorse, né quando essa si coricò, né quando essa si alzò.</p>
<p class="C19 V34">All'indomani la maggiore disse alla più piccola: «Ecco, ieri io mi sono coricata con nostro padre: facciamogli bere del vino anche questa notte e va' tu a coricarti con lui; così faremo sussistere una discendenza da nostro padre».</p>
<p class="C19 V35">Anche quella notte fecero bere del vino al loro padre e la più piccola andò a coricarsi con lui; ma egli non se ne accorse, né quando essa si coricò, né quando essa si alzò.</p>
<p class="C19 V36">Così le due figlie di Lot concepirono dal loro padre.</p>
<p class="C19 V37">La maggiore partorì un figlio e lo chiamò Moab. Costui è il padre dei Moabiti che esistono fino ad oggi.</p>
<p class="C19 V38">Anche la più piccola partorì un figlio e lo chiamò «Figlio del mio popolo». Costui è il padre degli Ammoniti che esistono fino ad oggi.</p>
<p class="C20 V1">Abramo levò le tende di là, dirigendosi nel Negheb, e si stabilì tra Kades e Sur; poi soggiornò come straniero a Gerar.</p>
<p class="C20 V2">Siccome Abramo aveva detto della moglie Sara: «È mia sorella», Abimèlech, re di Gerar, mandò a prendere Sara.</p>
<p class="C20 V3">Ma Dio venne da Abimèlech di notte, in sogno, e gli disse: «Ecco stai per morire a causa della donna che tu hai presa; essa appartiene a suo marito».</p>
<p class="C20 V4">Abimèlech, che non si era ancora accostato a lei, disse: «Mio Signore, vuoi far morire anche la gente innocente?</p>
<p class="C20 V5">Non mi ha forse detto: È mia sorella? E anche lei ha detto: È mio fratello. Con retta coscienza e mani innocenti ho fatto questo».</p>
<p class="C20 V6">Gli rispose Dio nel sogno: «Anch'io so che con retta coscienza hai fatto questo e ti ho anche impedito di peccare contro di me: perciò non ho permesso che tu la toccassi.</p>
<p class="C20 V7">Ora restituisci la donna di quest'uomo: egli è un profeta: preghi egli per te e tu vivrai. Ma se tu non la restituisci, sappi che sarai degno di morte con tutti i tuoi».</p>
<p class="C20 V8">Allora Abimèlech si alzò di mattina presto e chiamò tutti i suoi servi, ai quali riferì tutte queste cose, e quegli uomini si impaurirono molto.</p>
<p class="C20 V9">Poi Abimèlech chiamò Abramo e gli disse: «Che ci hai fatto? E che colpa ho commesso contro di te, perché tu abbia esposto me e il mio regno ad un peccato tanto grande? Tu hai fatto a mio riguardo azioni che non si fanno».</p>
<p class="C20 V10">Poi Abimèlech disse ad Abramo: «A che miravi agendo in tal modo?».</p>
<p class="C20 V11">Rispose Abramo: «Io mi sono detto: certo non vi sarà timor di Dio in questo luogo e mi uccideranno a causa di mia moglie.</p>
<p class="C20 V12">Inoltre essa è veramente mia sorella, figlia di mio padre, ma non figlia di mia madre, ed è divenuta mia moglie.</p>
<p class="C20 V13">Allora, quando Dio mi ha fatto errare lungi dalla casa di mio padre, io le dissi: Questo è il favore che tu mi farai: in ogni luogo dove noi arriveremo dirai di me: è mio fratello».</p>
<p class="C20 V14">Allora Abimèlech prese greggi e armenti, schiavi e schiave, li diede ad Abramo e gli restituì la moglie Sara.</p>
<p class="C20 V15">Inoltre Abimèlech disse: «Ecco davanti a te il mio territorio: va' ad abitare dove ti piace!».</p>
<p class="C20 V16">A Sara disse: «Ecco, ho dato mille pezzi d'argento a tuo fratello: sarà per te come un risarcimento di fronte a quanti sono con te. Così tu sei in tutto riabilitata».</p>
<p class="C20 V17">Abramo pregò Dio e Dio guarì Abimèlech, sua moglie e le sue serve, sì che poterono ancora partorire.</p>
<p class="C20 V18">Perché il Signore aveva reso sterili tutte le donne della casa di Abimèlech, per il fatto di Sara, moglie di Abramo.</p>
<p class="C21 V1">Il Signore visitò Sara, come aveva detto, e fece a Sara come aveva promesso.</p>
<p class="C21 V2">Sara concepì e partorì ad Abramo un figlio nella vecchiaia, nel tempo che Dio aveva fissato.</p>
<p class="C21 V3">Abramo chiamò Isacco il figlio che gli era nato, che Sara gli aveva partorito.</p>
<p class="C21 V4">Abramo circoncise suo figlio Isacco, quando questi ebbe otto giorni, come Dio gli aveva comandato.</p>
<p class="C21 V5">Abramo aveva cento anni, quando gli nacque il figlio Isacco.</p>
<p class="C21 V6">Allora Sara disse: «Motivo di lieto riso mi ha dato Dio: chiunque lo saprà sorriderà di me!».</p>
<p class="C21 V7">Poi disse: «Chi avrebbe mai detto ad Abramo: Sara deve allattare figli! Eppure gli ho partorito un figlio nella sua vecchiaia!».</p>
<p class="C21 V8">Il bambino crebbe e fu svezzato e Abramo fece un grande banchetto quando Isacco fu svezzato.</p>
<p class="C21 V9">Ma Sara vide che il figlio di Agar l'Egiziana, quello che essa aveva partorito ad Abramo, scherzava con il figlio Isacco.</p>
<p class="C21 V10">Disse allora ad Abramo: «Scaccia questa schiava e suo figlio, perché il figlio di questa schiava non deve essere erede con mio figlio Isacco».</p>
<p class="C21 V11">La cosa dispiacque molto ad Abramo per riguardo a suo figlio.</p>
<p class="C21 V12">Ma Dio disse ad Abramo: «Non ti dispiaccia questo, per il fanciullo e la tua schiava: ascolta la parola di Sara in quanto ti dice, ascolta la sua voce, perché attraverso Isacco da te prenderà nome una stirpe.</p>
<p class="C21 V13">Ma io farò diventare una grande nazione anche il figlio della schiava, perché è tua prole».</p>
<p class="C21 V14">Abramo si alzò di buon mattino, prese il pane e un otre di acqua e li diede ad Agar, caricandoli sulle sue spalle; le consegnò il fanciullo e la mandò via. Essa se ne andò e si smarrì per il deserto di Bersabea.</p>
<p class="C21 V15">Tutta l'acqua dell'otre era venuta a mancare. Allora essa depose il fanciullo sotto un cespuglio</p>
<p class="C21 V16">e andò a sedersi di fronte, alla distanza di un tiro d'arco, perché diceva: «Non voglio veder morire il fanciullo!». Quando gli si fu seduta di fronte, egli alzò la voce e pianse.</p>
<p class="C21 V17">Ma Dio udì la voce del fanciullo e un angelo di Dio chiamò Agar dal cielo e le disse: «Che hai, Agar? Non temere, perché Dio ha udito la voce del fanciullo là dove si trova.</p>
<p class="C21 V18">Alzati, prendi il fanciullo e tienilo per mano, perché io ne farò una grande nazione».</p>
<p class="C21 V19">Dio le aprì gli occhi ed essa vide un pozzo d'acqua. Allora andò a riempire l'otre e fece bere il fanciullo.</p>
<p class="C21 V20">E Dio fu con il fanciullo, che crebbe e abitò nel deserto e divenne un tiratore d'arco.</p>
<p class="C21 V21">Egli abitò nel deserto di Paran e sua madre gli prese una moglie del paese d'Egitto.</p>
<p class="C21 V22">In quel tempo Abimèlech con Picol, capo del suo esercito, disse ad Abramo: «Dio è con te in quanto fai.</p>
<p class="C21 V23">Ebbene, giurami qui per Dio che tu non ingannerai né me né i miei figli né i miei discendenti: come io ho agito amichevolmente con te, così tu agirai con me e con il paese nel quale sei forestiero».</p>
<p class="C21 V24">Rispose Abramo: «Io lo giuro».</p>
<p class="C21 V25">Ma Abramo rimproverò Abimèlech a causa di un pozzo d'acqua, che i servi di Abimèlech avevano usurpato.</p>
<p class="C21 V26">Abimèlech disse: «Io non so chi abbia fatto questa cosa: né tu me ne hai informato, né io ne ho sentito parlare se non oggi».</p>
<p class="C21 V27">Allora Abramo prese alcuni capi del gregge e dell'armento, li diede ad Abimèlech: tra loro due conclusero un'alleanza.</p>
<p class="C21 V28">Poi Abramo mise in disparte sette agnelle del gregge.</p>
<p class="C21 V29">Abimèlech disse ad Abramo: «Che significano quelle sette agnelle che hai messe in disparte?».</p>
<p class="C21 V30">Rispose: «Tu accetterai queste sette agnelle dalla mia mano, perché ciò mi valga di testimonianza che io ho scavato questo pozzo».</p>
<p class="C21 V31">Per questo quel luogo si chiamò Bersabea, perché là fecero giuramento tutti e due.</p>
<p class="C21 V32">E dopo che ebbero concluso l'alleanza a Bersabea, Abimèlech si alzò con Picol, capo del suo esercito, e ritornarono nel paese dei Filistei.</p>
<p class="C21 V33">Abramo piantò un tamerice in Bersabea, e lì invocò il nome del Signore, Dio dell'eternità.</p>
<p class="C21 V34">E fu forestiero nel paese dei Filistei per molto tempo.</p>
<p class="C22 V1">Dopo queste cose, Dio mise alla prova Abramo e gli disse: «Abramo, Abramo!». Rispose: «Eccomi!».</p>
<p class="C22 V2">Riprese: «Prendi tuo figlio, il tuo unico figlio che ami, Isacco, va' nel territorio di Moria e offrilo in olocausto su di un monte che io ti indicherò».</p>
<p class="C22 V3">Abramo si alzò di buon mattino, sellò l'asino, prese con sé due servi e il figlio Isacco, spaccò la legna per l'olocausto e si mise in viaggio verso il luogo che Dio gli aveva indicato.</p>
<p class="C22 V4">Il terzo giorno Abramo alzò gli occhi e da lontano vide quel luogo.</p>
<p class="C22 V5">Allora Abramo disse ai suoi servi: «Fermatevi qui con l'asino; io e il ragazzo andremo fin lassù, ci prostreremo e poi ritorneremo da voi».</p>
<p class="C22 V6">Abramo prese la legna dell'olocausto e la caricò sul figlio Isacco, prese in mano il fuoco e il coltello, poi proseguirono tutt'e due insieme.</p>
<p class="C22 V7">Isacco si rivolse al padre Abramo e disse: «Padre mio!». Rispose: «Eccomi, figlio mio». Riprese: «Ecco qui il fuoco e la legna, ma dov'è l'agnello per l'olocausto?».</p>
<p class="C22 V8">Abramo rispose: «Dio stesso provvederà l'agnello per l'olocausto, figlio mio!». Proseguirono tutt'e due insieme;</p>
<p class="C22 V9">così arrivarono al luogo che Dio gli aveva indicato; qui Abramo costruì l'altare, collocò la legna, legò il figlio Isacco e lo depose sull'altare, sopra la legna.</p>
<p class="C22 V10">Poi Abramo stese la mano e prese il coltello per immolare suo figlio.</p>
<p class="C22 V11">Ma l'angelo del Signore lo chiamò dal cielo e gli disse: «Abramo, Abramo!». Rispose: «Eccomi!».</p>
<p class="C22 V12">L'angelo disse: «Non stendere la mano contro il ragazzo e non fargli alcun male! Ora so che tu temi Dio e non mi hai rifiutato tuo figlio, il tuo unico figlio».</p>
<p class="C22 V13">Allora Abramo alzò gli occhi e vide un ariete impigliato con le corna in un cespuglio. Abramo andò a prendere l'ariete e lo offrì in olocausto invece del figlio.</p>
<p class="C22 V14">Abramo chiamò quel luogo: «Il Signore provvede», perciò oggi si dice: «Sul monte il Signore provvede».</p>
<p class="C22 V15">Poi l'angelo del Signore chiamò dal cielo Abramo per la seconda volta</p>
<p class="C22 V16">e disse: «Giuro per me stesso, oracolo del Signore: perché tu hai fatto questo e non mi hai rifiutato tuo figlio, il tuo unico figlio,</p>
<p class="C22 V17">io ti benedirò con ogni benedizione e renderò molto numerosa la tua discendenza, come le stelle del cielo e come la sabbia che è sul lido del mare; la tua discendenza si impadronirà delle città dei nemici.</p>
<p class="C22 V18">Saranno benedette per la tua discendenza tutte le nazioni della terra, perché tu hai obbedito alla mia voce».</p>
<p class="C22 V19">Poi Abramo tornò dai suoi servi; insieme si misero in cammino verso Bersabea e Abramo abitò a Bersabea.</p>
<p class="C22 V20">Dopo queste cose, ad Abramo fu portata questa notizia: «Ecco Milca ha partorito figli a Nacor tuo fratello»:</p>
<p class="C22 V21">Uz, il primogenito, e suo fratello Buz e Kamuèl il padre di Aram</p>
<p class="C22 V22">e Chesed, Azo, Pildas, Idlaf e Betuèl;</p>
<p class="C22 V23">Betuèl generò Rebecca: questi otto figli partorì Milca a Nacor, fratello di Abramo.</p>
<p class="C22 V24">Anche la sua concubina, chiamata Reuma, partorì figli: Tebach, Gacam, Tacas e Maaca.</p>
<p class="C23 V1">Gli anni della vita di Sara furono centoventisette: questi furono gli anni della vita di Sara.</p>
<p class="C23 V2">Sara morì a Kiriat-Arba, cioè Ebron, nel paese di Canaan, e Abramo venne a fare il lamento per Sara e a piangerla.</p>
<p class="C23 V3">Poi Abramo si staccò dal cadavere di lei e parlò agli Hittiti:</p>
<p class="C23 V4">«Io sono forestiero e di passaggio in mezzo a voi. Datemi la proprietà di un sepolcro in mezzo a voi, perché io possa portar via la salma e seppellirla».</p>
<p class="C23 V5">Allora gli Hittiti risposero:</p>
<p class="C23 V6">«Ascolta noi, piuttosto, signore: tu sei un principe di Dio in mezzo a noi: seppellisci il tuo morto nel migliore dei nostri sepolcri. Nessuno di noi ti proibirà di seppellire la tua defunta nel suo sepolcro».</p>
<p class="C23 V7">Abramo si alzò, si prostrò davanti alla gente del paese, davanti agli Hittiti e parlò loro:</p>
<p class="C23 V8">«Se è secondo il vostro desiderio che io porti via il mio morto e lo seppellisca, ascoltatemi e insistete per me presso Efron, figlio di Zocar,</p>
<p class="C23 V9">perché mi dia la sua caverna di Macpela, che è all'estremità del suo campo. Me la ceda per il suo prezzo intero come proprietà sepolcrale in mezzo a voi».</p>
<p class="C23 V10">Ora Efron stava seduto in mezzo agli Hittiti. Efron l'Hittita rispose ad Abramo, mentre lo ascoltavano gli Hittiti, quanti entravano per la porta della sua città, e disse:</p>
<p class="C23 V11">«Ascolta me, piuttosto, mio signore: ti cedo il campo con la caverna che vi si trova, in presenza dei figli del mio popolo te la cedo: seppellisci il tuo morto».</p>
<p class="C23 V12">Allora Abramo si prostrò a lui alla presenza della gente del paese.</p>
<p class="C23 V13">Parlò ad Efron, mentre lo ascoltava la gente del paese, e disse: «Se solo mi volessi ascoltare: io ti do il prezzo del campo. Accettalo da me, così io seppellirò là il mio morto».</p>
<p class="C23 V14">Efron rispose ad Abramo:</p>
<p class="C23 V15">«Ascolta me piuttosto, mio signore: un terreno del valore di quattrocento sicli d'argento che cosa è mai tra me e te? Seppellisci dunque il tuo morto».</p>
<p class="C23 V16">Abramo accettò le richieste di Efron e Abramo pesò ad Efron il prezzo che questi aveva detto, mentre lo ascoltavano gli Hittiti, cioè quattrocento sicli d'argento, nella moneta corrente sul mercato.</p>
<p class="C23 V17">Così il campo di Efron che si trovava in Macpela, di fronte a Mamre, il campo e la caverna che vi si trovava e tutti gli alberi che erano dentro il campo e intorno al suo limite,</p>
<p class="C23 V18">passarono in proprietà ad Abramo, alla presenza degli Hittiti, di quanti entravano nella porta della città.</p>
<p class="C23 V19">Dopo, Abramo seppellì Sara, sua moglie, nella caverna del campo di Macpela di fronte a Mamre, cioè Ebron, nel paese di Canaan.</p>
<p class="C23 V20">Il campo e la caverna che vi si trovava passarono dagli Hittiti ad Abramo in proprietà sepolcrale.</p>
<p class="C24 V1">Abramo era ormai vecchio, avanti negli anni, e il Signore lo aveva benedetto in ogni cosa.</p>
<p class="C24 V2">Allora Abramo disse al suo servo, il più anziano della sua casa, che aveva potere su tutti i suoi beni: «Metti la mano sotto la mia coscia</p>
<p class="C24 V3">e ti farò giurare per il Signore, Dio del cielo e Dio della terra, che non prenderai per mio figlio una moglie tra le figlie dei Cananei, in mezzo ai quali abito,</p>
<p class="C24 V4">ma che andrai al mio paese, nella mia patria, a scegliere una moglie per mio figlio Isacco».</p>
<p class="C24 V5">Gli disse il servo: «Se la donna non mi vuol seguire in questo paese, dovrò forse ricondurre tuo figlio al paese da cui tu sei uscito?».</p>
<p class="C24 V6">Gli rispose Abramo: «Guardati dal ricondurre là mio figlio!</p>
<p class="C24 V7">Il Signore, Dio del cielo e Dio della terra, che mi ha tolto dalla casa di mio padre e dal mio paese natio, che mi ha parlato e mi ha giurato: Alla tua discendenza darò questo paese, egli stesso manderà il suo angelo davanti a te, perché tu possa prendere di là una moglie per il mio figlio.</p>
<p class="C24 V8">Se la donna non vorrà seguirti, allora sarai libero dal giuramento a me fatto; ma non devi ricondurre là il mio figlio».</p>
<p class="C24 V9">Allora il servo mise la mano sotto la coscia di Abramo, suo padrone, e gli prestò giuramento riguardo a questa cosa.</p>
<p class="C24 V10">Il servo prese dieci cammelli del suo padrone e, portando ogni sorta di cose preziose del suo padrone, si mise in viaggio e andò nel Paese dei due fiumi, alla città di Nacor.</p>
<p class="C24 V11">Fece inginocchiare i cammelli fuori della città, presso il pozzo d'acqua, nell'ora della sera, quando le donne escono ad attingere.</p>
<p class="C24 V12">E disse: «Signore, Dio del mio padrone Abramo, concedimi un felice incontro quest'oggi e usa benevolenza verso il mio padrone Abramo!</p>
<p class="C24 V13">Ecco, io sto presso la fonte dell'acqua, mentre le fanciulle della città escono per attingere acqua.</p>
<p class="C24 V14">Ebbene, la ragazza alla quale dirò: Abbassa l'anfora e lasciami bere, e che risponderà: Bevi, anche ai tuoi cammelli darò da bere, sia quella che tu hai destinata al tuo servo Isacco; da questo riconoscerò che tu hai usato benevolenza al mio padrone».</p>
<p class="C24 V15">Non aveva ancora finito di parlare, quand'ecco Rebecca, che era nata a Betuèl figlio di Milca, moglie di Nacor, fratello di Abramo, usciva con l'anfora sulla spalla.</p>
<p class="C24 V16">La giovinetta era molto bella d'aspetto, era vergine, nessun uomo le si era unito. Essa scese alla sorgente, riempì l'anfora e risalì.</p>
<p class="C24 V17">Il servo allora le corse incontro e disse: «Fammi bere un po' d'acqua dalla tua anfora».</p>
<p class="C24 V18">Rispose: «Bevi, mio signore». In fretta calò l'anfora sul braccio e lo fece bere.</p>
<p class="C24 V19">Come ebbe finito di dargli da bere, disse: «Anche per i tuoi cammelli ne attingerò, finché finiranno di bere».</p>
<p class="C24 V20">In fretta vuotò l'anfora nell'abbeveratoio, corse di nuovo ad attingere al pozzo e attinse per tutti i cammelli di lui.</p>
<p class="C24 V21">Intanto quell'uomo la contemplava in silenzio, in attesa di sapere se il Signore avesse o no concesso buon esito al suo viaggio.</p>
<p class="C24 V22">Quando i cammelli ebbero finito di bere, quell'uomo prese un pendente d'oro del peso di mezzo siclo e glielo pose alle narici e le pose sulle braccia due braccialetti del peso di dieci sicli d'oro.</p>
<p class="C24 V23">E disse: «Di chi sei figlia? Dimmelo. C'è posto per noi in casa di tuo padre, per passarvi la notte?».</p>
<p class="C24 V24">Gli rispose: «Io sono figlia di Betuèl, il figlio che Milca partorì a Nacor».</p>
<p class="C24 V25">E soggiunse: «C'è paglia e foraggio in quantità da noi e anche posto per passare la notte».</p>
<p class="C24 V26">Quell'uomo si inginocchiò e si prostrò al Signore</p>
<p class="C24 V27">e disse: «Sia benedetto il Signore, Dio del mio padrone Abramo, che non ha cessato di usare benevolenza e fedeltà verso il mio padrone. Quanto a me, il Signore mi ha guidato sulla via fino alla casa dei fratelli del mio padrone».</p>
<p class="C24 V28">La giovinetta corse ad annunziare alla casa di sua madre tutte queste cose.</p>
<p class="C24 V29">Ora Rebecca aveva un fratello chiamato Làbano e Làbano corse fuori da quell'uomo al pozzo.</p>
<p class="C24 V30">Egli infatti, visti il pendente e i braccialetti alle braccia della sorella e udite queste parole di Rebecca, sua sorella: «Così mi ha parlato quell'uomo», venne da costui che ancora stava presso i cammelli vicino al pozzo.</p>
<p class="C24 V31">Gli disse: «Vieni, benedetto dal Signore! Perché te ne stai fuori, mentre io ho preparato la casa e un posto per i cammelli?».</p>
<p class="C24 V32">Allora l'uomo entrò in casa e quegli tolse il basto ai cammelli, fornì paglia e foraggio ai cammelli e acqua per lavare i piedi a lui e ai suoi uomini.</p>
<p class="C24 V33">Quindi gli fu posto davanti da mangiare, ma egli disse; «Non mangerò, finché non avrò detto quello che devo dire». Gli risposero: «Di' pure».</p>
<p class="C24 V34">E disse: «Io sono un servo di Abramo.</p>
<p class="C24 V35">Il Signore ha benedetto molto il mio padrone, che è diventato potente: gli ha concesso greggi e armenti, argento e oro, schiavi e schiave, cammelli e asini.</p>
<p class="C24 V36">Sara, la moglie del mio padrone, gli ha partorito un figlio, quando ormai era vecchio, al quale egli ha dato tutti i suoi beni.</p>
<p class="C24 V37">E il mio padrone mi ha fatto giurare: Non devi prendere per mio figlio una moglie tra le figlie dei Cananei, in mezzo ai quali abito,</p>
<p class="C24 V38">ma andrai alla casa di mio padre, alla mia famiglia, a prendere una moglie per mio figlio.</p>
<p class="C24 V39">Io dissi al mio padrone: Forse la donna non mi seguirà.</p>
<p class="C24 V40">Mi rispose: Il Signore, alla cui presenza io cammino, manderà con te il suo angelo e darà felice esito al tuo viaggio, così che tu possa prendere una moglie per il mio figlio dalla mia famiglia e dalla casa di mio padre.</p>
<p class="C24 V41">Solo quando sarai andato alla mia famiglia, sarai esente dalla mia maledizione; se non volessero cedertela, sarai esente dalla mia maledizione.</p>
<p class="C24 V42">Così oggi sono arrivato alla fonte e ho detto: Signore, Dio del mio padrone Abramo, se stai per dar buon esito al viaggio che sto compiendo,</p>
<p class="C24 V43">ecco, io sto presso la fonte d'acqua; ebbene, la giovane che uscirà ad attingere, alla quale io dirò: Fammi bere un po' d'acqua dalla tua anfora,</p>
<p class="C24 V44">e mi risponderà: Bevi tu; anche per i tuoi cammelli attingerò, quella sarà la moglie che il Signore ha destinata al figlio del mio padrone.</p>
<p class="C24 V45">Io non avevo ancora finito di pensare, quand'ecco Rebecca uscire con l'anfora sulla spalla; scese alla fonte, attinse; io allora le dissi: Fammi bere.</p>
<p class="C24 V46">Subito essa calò l'anfora e disse: Bevi; anche ai tuoi cammelli darò da bere. Così io bevvi ed essa diede da bere anche ai cammelli.</p>
<p class="C24 V47">E io la interrogai: Di chi sei figlia? Rispose: Sono figlia di Betuèl, il figlio che Milca ha partorito a Nacor. Allora le posi il pendente alle narici e i braccialetti alle braccia.</p>
<p class="C24 V48">Poi mi inginocchiai e mi prostrai al Signore e benedissi il Signore, Dio del mio padrone Abramo, il quale mi aveva guidato per la via giusta a prendere per suo figlio la figlia del fratello del mio padrone.</p>
<p class="C24 V49">Ora, se intendete usare benevolenza e lealtà verso il mio padrone, fatemelo sapere; se no, fatemelo sapere ugualmente, perché io mi rivolga altrove».</p>
<p class="C24 V50">Allora Làbano e Betuèl risposero: «Dal Signore la cosa procede, non possiamo dirti nulla.</p>
<p class="C24 V51">Ecco Rebecca davanti a te: prendila e va' e sia la moglie del figlio del tuo padrone, come ha parlato il Signore».</p>
<p class="C24 V52">Quando il servo di Abramo udì le loro parole, si prostrò a terra davanti al Signore.</p>
<p class="C24 V53">Poi il servo tirò fuori oggetti d'argento e oggetti d'oro e vesti e li diede a Rebecca; doni preziosi diede anche al fratello e alla madre di lei.</p>
<p class="C24 V54">Poi mangiarono e bevvero lui e i suoi uomini e passarono la notte. Quando si alzarono alla mattina, egli disse: «Lasciatemi andare dal mio padrone».</p>
<p class="C24 V55">Ma il fratello e la madre di lei dissero: «Rimanga la giovinetta con noi qualche tempo, una decina di giorni; dopo, te ne andrai».</p>
<p class="C24 V56">Rispose loro: «Non trattenetemi, mentre il Signore ha concesso buon esito al mio viaggio. Lasciatemi partire per andare dal mio padrone!».</p>
<p class="C24 V57">Dissero allora: «Chiamiamo la giovinetta e domandiamo a lei stessa».</p>
<p class="C24 V58">Chiamarono dunque Rebecca e le dissero: «Vuoi partire con quest'uomo?». Essa rispose: «Andrò».</p>
<p class="C24 V59">Allora essi lasciarono partire Rebecca con la nutrice, insieme con il servo di Abramo e i suoi uomini.</p>
<p class="C24 V60">Benedissero Rebecca e le dissero: «Tu, sorella nostra, diventa migliaia di miriadi e la tua stirpe conquisti la porta dei suoi nemici!».</p>
<p class="C24 V61">Così Rebecca e le sue ancelle si alzarono, montarono sui cammelli e seguirono quell'uomo. Il servo prese con sé Rebecca e partì.</p>
<p class="C24 V62">Intanto Isacco rientrava dal pozzo di Lacai-Roi; abitava infatti nel territorio del Negheb.</p>
<p class="C24 V63">Isacco uscì sul fare della sera per svagarsi in campagna e, alzando gli occhi, vide venire i cammelli.</p>
<p class="C24 V64">Alzò gli occhi anche Rebecca, vide Isacco e scese subito dal cammello.</p>
<p class="C24 V65">E disse al servo: «Chi è quell'uomo che viene attraverso la campagna incontro a noi?». Il servo rispose: «È il mio padrone». Allora essa prese il velo e si coprì.</p>
<p class="C24 V66">Il servo raccontò ad Isacco tutte le cose che aveva fatte.</p>
<p class="C24 V67">Isacco introdusse Rebecca nella tenda che era stata di sua madre Sara; si prese in moglie Rebecca e l'amò. Isacco trovò conforto dopo la morte della madre.</p>
<p class="C25 V1">Abramo prese un'altra moglie: essa aveva nome Chetura.</p>
<p class="C25 V2">Essa gli partorì Zimran, Ioksan, Medan, Madian, Isbak e Suach.</p>
<p class="C25 V3">Ioksan generò Saba e Dedan e i figli di Dedan furono gli Asurim, i Letusim e i Leummim.</p>
<p class="C25 V4">I figli di Madian furono Efa, Efer, Enoch, Abida ed Eldaa. Tutti questi sono i figli di Chetura.</p>
<p class="C25 V5">Abramo diede tutti i suoi beni a Isacco.</p>
<p class="C25 V6">Quanto invece ai figli delle concubine, che Abramo aveva avute, diede loro doni e, mentre era ancora in vita, li licenziò, mandandoli lontano da Isacco suo figlio, verso il levante, nella regione orientale.</p>
<p class="C25 V7">La durata della vita di Abramo fu di centosettantacinque anni.</p>
<p class="C25 V8">Poi Abramo spirò e morì in felice canizie, vecchio e sazio di giorni, e si riunì ai suoi antenati.</p>
<p class="C25 V9">Lo seppellirono i suoi figli, Isacco e Ismaele, nella caverna di Macpela, nel campo di Efron, figlio di Zocar, l'Hittita, di fronte a Mamre.</p>
<p class="C25 V10">È appunto il campo che Abramo aveva comperato dagli Hittiti: ivi furono sepolti Abramo e sua moglie Sara.</p>
<p class="C25 V11">Dopo la morte di Abramo, Dio benedisse il figlio di lui Isacco e Isacco abitò presso il pozzo di Lacai-Roi.</p>
<p class="C25 V12">Questa è la discendenza di Ismaele, figlio di Abramo, che gli aveva partorito Agar l'Egiziana, schiava di Sara.</p>
<p class="C25 V13">Questi sono i nomi dei figli d'Ismaele, con il loro elenco in ordine di generazione: il primogenito di Ismaele è Nebaiòt, poi Kedar, Adbeèl, Mibsam,</p>
<p class="C25 V14">Misma, Duma, Massa,</p>
<p class="C25 V15">Adad, Tema, Ietur, Nafis e Kedma.</p>
<p class="C25 V16">Questi sono gli Ismaeliti e questi sono i loro nomi secondo i loro recinti e accampamenti. Sono i dodici principi delle rispettive tribù.</p>
<p class="C25 V17">La durata della vita di Ismaele fu di centotrentasette anni; poi morì e si riunì ai suoi antenati.</p>
<p class="C25 V18">Egli abitò da Avìla fino a Sur, che è lungo il confine dell'Egitto in direzione di Assur; egli si era stabilito di fronte a tutti i suoi fratelli.</p>
<p class="C25 V19">Questa è la discendenza di Isacco, figlio di Abramo. Abramo aveva generato Isacco.</p>
<p class="C25 V20">Isacco aveva quarant'anni quando si prese in moglie Rebecca, figlia di Betuèl l'Arameo, da Paddan-Aram, e sorella di Làbano l'Arameo.</p>
<p class="C25 V21">Isacco supplicò il Signore per sua moglie, perché essa era sterile e il Signore lo esaudì, così che sua moglie Rebecca divenne incinta.</p>
<p class="C25 V22">Ora i figli si urtavano nel suo seno ed essa esclamò: «Se è così, perché questo?». Andò a consultare il Signore.</p>
<p class="C25 V23">Il Signore le rispose: «Due nazioni sono nel tuo seno e due popoli dal tuo grembo si disperderanno; un popolo sarà più forte dell'altro e il maggiore servirà il più piccolo».</p>
<p class="C25 V24">Quando poi si compì per lei il tempo di partorire, ecco due gemelli erano nel suo grembo.</p>
<p class="C25 V25">Uscì il primo, rossiccio e tutto come un mantello di pelo, e fu chiamato Esaù.</p>
<p class="C25 V26">Subito dopo, uscì il fratello e teneva in mano il calcagno di Esaù; fu chiamato Giacobbe. Isacco aveva sessant'anni quando essi nacquero.</p>
<p class="C25 V27">I fanciulli crebbero ed Esaù divenne abile nella caccia, un uomo della steppa, mentre Giacobbe era un uomo tranquillo, che dimorava sotto le tende.</p>
<p class="C25 V28">Isacco prediligeva Esaù, perché la cacciagione era di suo gusto, mentre Rebecca prediligeva Giacobbe.</p>
<p class="C25 V29">Una volta Giacobbe aveva cotto una minestra di lenticchie; Esaù arrivò dalla campagna ed era sfinito.</p>
<p class="C25 V30">Disse a Giacobbe: «Lasciami mangiare un po' di questa minestra rossa, perché io sono sfinito». Per questo fu chiamato Edom.</p>
<p class="C25 V31">Giacobbe disse: «Vendimi subito la tua primogenitura».</p>
<p class="C25 V32">Rispose Esaù: «Ecco sto morendo: a che mi serve allora la primogenitura?».</p>
<p class="C25 V33">Giacobbe allora disse: «Giuramelo subito». Quegli lo giurò e vendette la primogenitura a Giacobbe.</p>
<p class="C25 V34">Giacobbe diede ad Esaù il pane e la minestra di lenticchie; questi mangiò e bevve, poi si alzò e se ne andò. A tal punto Esaù aveva disprezzato la primogenitura.</p>
<p class="C26 V1">Venne una carestia nel paese oltre la prima che era avvenuta ai tempi di Abramo, e Isacco andò a Gerar presso Abimèlech, re dei Filistei.</p>
<p class="C26 V2">Gli apparve il Signore e gli disse: «Non scendere in Egitto, abita nel paese che io ti indicherò.</p>
<p class="C26 V3">Rimani in questo paese e io sarò con te e ti benedirò, perché a te e alla tua discendenza io concederò tutti questi territori, e manterrò il giuramento che ho fatto ad Abramo tuo padre.</p>
<p class="C26 V4">Renderò la tua discendenza numerosa come le stelle del cielo e concederò alla tua discendenza tutti questi territori: tutte le nazioni della terra saranno benedette per la tua discendenza;</p>
<p class="C26 V5">per il fatto che Abramo ha obbedito alla mia voce e ha osservato ciò che io gli avevo prescritto: i miei comandamenti, le mie istituzioni e le mie leggi».</p>
<p class="C26 V6">Così Isacco dimorò in Gerar.</p>
<p class="C26 V7">Gli uomini del luogo lo interrogarono intorno alla moglie ed egli disse: «È mia sorella»; infatti aveva timore di dire: «È mia moglie», pensando che gli uomini del luogo lo uccidessero per causa di Rebecca, che era di bell'aspetto.</p>
<p class="C26 V8">Era là da molto tempo, quando Abimèlech, re dei Filistei, si affacciò alla finestra e vide Isacco scherzare con la propria moglie Rebecca.</p>
<p class="C26 V9">Abimèlech chiamò Isacco e disse: «Sicuramente essa è tua moglie. E perché tu hai detto: È mia sorella?». Gli rispose Isacco: «Perché mi son detto: io non muoia per causa di lei!».</p>
<p class="C26 V10">Riprese Abimèlech: «Che ci hai fatto? Poco ci mancava che qualcuno del popolo si unisse a tua moglie e tu attirassi su di noi una colpa».</p>
<p class="C26 V11">Abimèlech diede quest'ordine a tutto il popolo: «Chi tocca questo uomo o la sua moglie sarà messo a morte!».</p>
<p class="C26 V12">Poi Isacco fece una semina in quel paese e raccolse quell'anno il centuplo. Il Signore infatti lo aveva benedetto.</p>
<p class="C26 V13">E l'uomo divenne ricco e crebbe tanto in ricchezze fino a divenire ricchissimo:</p>
<p class="C26 V14">possedeva greggi di piccolo e di grosso bestiame e numerosi schiavi e i Filistei cominciarono ad invidiarlo.</p>
<p class="C26 V15">Tutti i pozzi che avevano scavati i servi di suo padre ai tempi del padre Abramo, i Filistei li avevano turati riempiendoli di terra.</p>
<p class="C26 V16">Abimèlech disse ad Isacco: «Vàttene via da noi, perché tu sei molto più potente di noi».</p>
<p class="C26 V17">Isacco andò via di là, si accampò sul torrente di Gerar e vi si stabilì.</p>
<p class="C26 V18">Isacco tornò a scavare i pozzi d'acqua, che avevano scavati i servi di suo padre, Abramo, e che i Filistei avevano turati dopo la morte di Abramo, e li chiamò come li aveva chiamati suo padre.</p>
<p class="C26 V19">I servi di Isacco scavarono poi nella valle e vi trovarono un pozzo di acqua viva.</p>
<p class="C26 V20">Ma i pastori di Gerar litigarono con i pastori di Isacco, dicendo: «L'acqua è nostra!». Allora egli chiamò Esech il pozzo, perché quelli avevano litigato con lui.</p>
<p class="C26 V21">Scavarono un altro pozzo, ma quelli litigarono anche per questo ed egli lo chiamò Sitna.</p>
<p class="C26 V22">Allora si mosse di là e scavò un altro pozzo, per il quale non litigarono; allora egli lo chiamò Recobòt e disse: «Ora il Signore ci ha dato spazio libero perché noi prosperiamo nel paese».</p>
<p class="C26 V23">Di là andò a Bersabea.</p>
<p class="C26 V24">E in quella notte gli apparve il Signore e disse: «Io sono il Dio di Abramo, tuo padre; non temere perché io sono con te. Ti benedirò e moltiplicherò la tua discendenza per amore di Abramo, mio servo».</p>
<p class="C26 V25">Allora egli costruì in quel luogo un altare e invocò il nome del Signore; lì piantò la tenda. E i servi di Isacco scavarono un pozzo.</p>
<p class="C26 V26">Intanto Abimèlech da Gerar era andato da lui, insieme con Acuzzat, suo amico, e Picol, capo del suo esercito.</p>
<p class="C26 V27">Isacco disse loro: «Perché siete venuti da me, mentre voi mi odiate e mi avete scacciato da voi?».</p>
<p class="C26 V28">Gli risposero: «Abbiamo visto che il Signore è con te e abbiamo detto: vi sia un giuramento tra di noi, tra noi e te, e concludiamo un'alleanza con te:</p>
<p class="C26 V29">tu non ci farai alcun male, come noi non ti abbiamo toccato e non ti abbiamo fatto se non il bene e ti abbiamo lasciato andare in pace. Tu sei ora un uomo benedetto dal Signore».</p>
<p class="C26 V30">Allora imbandì loro un convito e mangiarono e bevvero.</p>
<p class="C26 V31">Alzatisi di buon mattino, si prestarono giuramento l'un l'altro, poi Isacco li congedò e partirono da lui in pace.</p>
<p class="C26 V32">Proprio in quel giorno arrivarono i servi di Isacco e lo informarono a proposito del pozzo che avevano scavato e gli dissero: «Abbiamo trovato l'acqua».</p>
<p class="C26 V33">Allora egli lo chiamò Sibea: per questo la città si chiama Bersabea fino ad oggi.</p>
<p class="C26 V34">Quando Esaù ebbe quarant'anni, prese in moglie Giudit, figlia di Beeri l'Hittita, e Basemat, figlia di Elon l'Hittita.</p>
<p class="C26 V35">Esse furono causa d'intima amarezza per Isacco e per Rebecca.</p>
<p class="C27 V1">Isacco era vecchio e gli occhi gli si erano così indeboliti che non ci vedeva più. Chiamò il figlio maggiore, Esaù, e gli disse: «Figlio mio». Gli rispose: «Eccomi».</p>
<p class="C27 V2">Riprese: «Vedi, io sono vecchio e ignoro il giorno della mia morte.</p>
<p class="C27 V3">Ebbene, prendi le tue armi, la tua farètra e il tuo arco, esci in campagna e prendi per me della selvaggina.</p>
<p class="C27 V4">Poi preparami un piatto di mio gusto e portami da mangiare, perché io ti benedica prima di morire».</p>
<p class="C27 V5">Ora Rebecca ascoltava, mentre Isacco parlava al figlio Esaù. Andò dunque Esaù in campagna a caccia di selvaggina da portare a casa.</p>
<p class="C27 V6">Rebecca disse al figlio Giacobbe: «Ecco, ho sentito tuo padre dire a tuo fratello Esaù:</p>
<p class="C27 V7">Portami la selvaggina e preparami un piatto, così mangerò e poi ti benedirò davanti al Signore prima della morte.</p>
<p class="C27 V8">Ora, figlio mio, obbedisci al mio ordine:</p>
<p class="C27 V9">Va' subito al gregge e prendimi di là due bei capretti; io ne farò un piatto per tuo padre, secondo il suo gusto.</p>
<p class="C27 V10">Così tu lo porterai a tuo padre che ne mangerà, perché ti benedica prima della sua morte».</p>
<p class="C27 V11">Rispose Giacobbe a Rebecca sua madre: «Sai che mio fratello Esaù è peloso, mentre io ho la pelle liscia.</p>
<p class="C27 V12">Forse mio padre mi palperà e si accorgerà che mi prendo gioco di lui e attirerò sopra di me una maledizione invece di una benedizione».</p>
<p class="C27 V13">Ma sua madre gli disse: «Ricada su di me la tua maledizione, figlio mio! Tu obbedisci soltanto e vammi a prendere i capretti».</p>
<p class="C27 V14">Allora egli andò a prenderli e li portò alla madre, così la madre ne fece un piatto secondo il gusto di suo padre.</p>
<p class="C27 V15">Rebecca prese i vestiti migliori del suo figlio maggiore, Esaù, che erano in casa presso di lei, e li fece indossare al figlio minore, Giacobbe;</p>
<p class="C27 V16">con le pelli dei capretti rivestì le sue braccia e la parte liscia del collo.</p>
<p class="C27 V17">Poi mise in mano al suo figlio Giacobbe il piatto e il pane che aveva preparato.</p>
<p class="C27 V18">Così egli venne dal padre e disse: «Padre mio». Rispose: «Eccomi; chi sei tu, figlio mio?».</p>
<p class="C27 V19">Giacobbe rispose al padre: «Io sono Esaù, il tuo primogenito. Ho fatto come tu mi hai ordinato. Alzati dunque, siediti e mangia la mia selvaggina, perché tu mi benedica».</p>
<p class="C27 V20">Isacco disse al figlio: «Come hai fatto presto a trovarla, figlio mio!». Rispose: «Il Signore me l'ha fatta capitare davanti».</p>
<p class="C27 V21">Ma Isacco gli disse: «Avvicinati e lascia che ti palpi, figlio mio, per sapere se tu sei proprio il mio figlio Esaù o no».</p>
<p class="C27 V22">Giacobbe si avvicinò ad Isacco suo padre, il quale lo tastò e disse: «La voce è la voce di Giacobbe, ma le braccia sono le braccia di Esaù».</p>
<p class="C27 V23">Così non lo riconobbe, perché le sue braccia erano pelose come le braccia di suo fratello Esaù, e perciò lo benedisse.</p>
<p class="C27 V24">Gli disse ancora: «Tu sei proprio il mio figlio Esaù?». Rispose: «Lo sono».</p>
<p class="C27 V25">Allora disse: «Porgimi da mangiare della selvaggina del mio figlio, perché io ti benedica». Gliene servì ed egli mangiò, gli portò il vino ed egli bevve.</p>
<p class="C27 V26">Poi suo padre Isacco gli disse: «Avvicinati e baciami, figlio mio!».</p>
<p class="C27 V27">Gli si avvicinò e lo baciò. Isacco aspirò l'odore degli abiti di lui e lo benedisse: «Ecco l'odore del mio figlio come l'odore di un campo che il Signore ha benedetto.</p>
<p class="C27 V28">Dio ti conceda rugiada del cielo e terre grasse e abbondanza di frumento e di mosto.</p>
<p class="C27 V29">Ti servano i popoli e si prostrino davanti a te le genti. Sii il signore dei tuoi fratelli e si prostrino davanti a te i figli di tua madre. Chi ti maledice sia maledetto e chi ti benedice sia benedetto!».</p>
<p class="C27 V30">Isacco aveva appena finito di benedire Giacobbe e Giacobbe si era allontanato dal padre Isacco, quando arrivò dalla caccia Esaù suo fratello.</p>
<p class="C27 V31">Anch'egli aveva preparato un piatto, poi lo aveva portato al padre e gli aveva detto: «Si alzi mio padre e mangi la selvaggina di suo figlio, perché tu mi benedica».</p>
<p class="C27 V32">Gli disse suo padre Isacco: «Chi sei tu?». Rispose: «Io sono il tuo figlio primogenito Esaù».</p>
<p class="C27 V33">Allora Isacco fu colto da un fortissimo tremito e disse: «Chi era dunque colui che ha preso la selvaggina e me l'ha portata? Io ho mangiato di tutto prima che tu venissi, poi l'ho benedetto e benedetto resterà».</p>
<p class="C27 V34">Quando Esaù sentì le parole di suo padre, scoppiò in alte, amarissime grida. Egli disse a suo padre: «Benedici anche me, padre mio!».</p>
<p class="C27 V35">Rispose: «È venuto tuo fratello con inganno e ha carpito la tua benedizione».</p>
<p class="C27 V36">Riprese: «Forse perché si chiama Giacobbe mi ha soppiantato già due volte? Già ha carpito la mia primogenitura ed ecco ora ha carpito la mia benedizione!». Poi soggiunse: «Non hai forse riservato qualche benedizione per me?».</p>
<p class="C27 V37">Isacco rispose e disse a Esaù: «Ecco, io l'ho costituito tuo signore e gli ho dato come servi tutti i suoi fratelli; l'ho provveduto di frumento e di mosto; per te che cosa mai potrò fare, figlio mio?».</p>
<p class="C27 V38">Esaù disse al padre: «Hai una sola benedizione padre mio? Benedici anche me, padre mio!». Ma Isacco taceva ed Esaù alzò la voce e pianse.</p>
<p class="C27 V39">Allora suo padre Isacco prese la parola e gli disse: «Ecco, lungi dalle terre grasse sarà la tua sede e lungi dalla rugiada del cielo dall'alto.</p>
<p class="C27 V40">Vivrai della tua spada e servirai tuo fratello; ma poi, quando ti riscuoterai, spezzerai il suo giogo dal tuo collo».</p>
<p class="C27 V41">Esaù perseguitò Giacobbe per la benedizione che suo padre gli aveva dato. Pensò Esaù: «Si avvicinano i giorni del lutto per mio padre; allora ucciderò mio fratello Giacobbe».</p>
<p class="C27 V42">Ma furono riferite a Rebecca le parole di Esaù, suo figlio maggiore, ed essa mandò a chiamare il figlio minore Giacobbe e gli disse: «Esaù tuo fratello vuol vendicarsi di te uccidendoti.</p>
<p class="C27 V43">Ebbene, figlio mio, obbedisci alla mia voce: su, fuggi a Carran da mio fratello Làbano.</p>
<p class="C27 V44">Rimarrai con lui qualche tempo, finché l'ira di tuo fratello si sarà placata;</p>
<p class="C27 V45">finché si sarà placata contro di te la collera di tuo fratello e si sarà dimenticato di quello che gli hai fatto. Allora io manderò a prenderti di là. Perché dovrei venir privata di voi due in un sol giorno?».</p>
<p class="C27 V46">Poi Rebecca disse a Isacco: «Ho disgusto della mia vita a causa di queste donne hittite: se Giacobbe prende moglie tra le hittite come queste, tra le figlie del paese, a che mi giova la vita?».</p>
<p class="C28 V1">Allora Isacco chiamò Giacobbe, lo benedisse e gli diede questo comando: «Tu non devi prender moglie tra le figlie di Canaan.</p>
<p class="C28 V2">Su, va' in Paddan-Aram, nella casa di Betuèl, padre di tua madre, e prenditi di là la moglie tra le figlie di Làbano, fratello di tua madre.</p>
<p class="C28 V3">Ti benedica Dio onnipotente, ti renda fecondo e ti moltiplichi, sì che tu divenga una assemblea di popoli.</p>
<p class="C28 V4">Conceda la benedizione di Abramo a te e alla tua discendenza con te, perché tu possieda il paese dove sei stato forestiero, che Dio ha dato ad Abramo».</p>
<p class="C28 V5">Così Isacco fece partire Giacobbe, che andò in Paddan-Aram presso Làbano, figlio di Betuèl, l'Arameo, fratello di Rebecca, madre di Giacobbe e di Esaù.</p>
<p class="C28 V6">Esaù vide che Isacco aveva benedetto Giacobbe e l'aveva mandato in Paddan-Aram per prendersi una moglie di là e che, mentre lo benediceva, gli aveva dato questo comando: «Non devi prender moglie tra le Cananee».</p>
<p class="C28 V7">Giacobbe aveva obbedito al padre e alla madre ed era partito per Paddan-Aram.</p>
<p class="C28 V8">Esaù comprese che le figlie di Canaan non erano gradite a suo padre Isacco.</p>
<p class="C28 V9">Allora si recò da Ismaele e, oltre le mogli che aveva, si prese in moglie Macalat, figlia di Ismaele, figlio di Abramo, sorella di Nebaiòt.</p>
<p class="C28 V10">Giacobbe partì da Bersabea e si diresse verso Carran.</p>
<p class="C28 V11">Capitò così in un luogo, dove passò la notte, perché il sole era tramontato; prese una pietra, se la pose come guanciale e si coricò in quel luogo.</p>
<p class="C28 V12">Fece un sogno: una scala poggiava sulla terra, mentre la sua cima raggiungeva il cielo; ed ecco gli angeli di Dio salivano e scendevano su di essa.</p>
<p class="C28 V13">Ecco il Signore gli stava davanti e disse: «Io sono il Signore, il Dio di Abramo tuo padre e il Dio di Isacco. La terra sulla quale tu sei coricato la darò a te e alla tua discendenza.</p>
<p class="C28 V14">La tua discendenza sarà come la polvere della terra e ti estenderai a occidente e ad oriente, a settentrione e a mezzogiorno. E saranno benedette per te e per la tua discendenza tutte le nazioni della terra.</p>
<p class="C28 V15">Ecco io sono con te e ti proteggerò dovunque tu andrai; poi ti farò ritornare in questo paese, perché non ti abbandonerò senza aver fatto tutto quello che t'ho detto».</p>
<p class="C28 V16">Allora Giacobbe si svegliò dal sonno e disse: «Certo, il Signore è in questo luogo e io non lo sapevo».</p>
<p class="C28 V17">Ebbe timore e disse: «Quanto è terribile questo luogo! Questa è proprio la casa di Dio, questa è la porta del cielo».</p>
<p class="C28 V18">Alla mattina presto Giacobbe si alzò, prese la pietra che si era posta come guanciale, la eresse come una stele e versò olio sulla sua sommità.</p>
<p class="C28 V19">E chiamò quel luogo Betel, mentre prima di allora la città si chiamava Luz.</p>
<p class="C28 V20">Giacobbe fece questo voto: «Se Dio sarà con me e mi proteggerà in questo viaggio che sto facendo e mi darà pane da mangiare e vesti per coprirmi,</p>
<p class="C28 V21">se ritornerò sano e salvo alla casa di mio padre, il Signore sarà il mio Dio.</p>
<p class="C28 V22">Questa pietra, che io ho eretta come stele, sarà una casa di Dio; di quanto mi darai io ti offrirò la decima».</p>
<p class="C29 V1">Poi Giacobbe si mise in cammino e andò nel paese degli orientali.</p>
<p class="C29 V2">Vide nella campagna un pozzo e tre greggi di piccolo bestiame, accovacciati vicino, perché a quel pozzo si abbeveravano i greggi, ma la pietra sulla bocca del pozzo era grande.</p>
<p class="C29 V3">Quando tutti i greggi si erano radunati là, i pastori rotolavano la pietra dalla bocca del pozzo e abbeveravano il bestiame; poi rimettevano la pietra al posto sulla bocca del pozzo.</p>
<p class="C29 V4">Giacobbe disse loro: «Fratelli miei, di dove siete?». Risposero: «Siamo di Carran».</p>
<p class="C29 V5">Disse loro: «Conoscete Làbano, figlio di Nacor?». Risposero: «Lo conosciamo».</p>
<p class="C29 V6">Disse loro: «Sta bene?». Risposero: «Sì; ecco la figlia Rachele che viene con il gregge».</p>
<p class="C29 V7">Riprese: «Eccoci ancora in pieno giorno: non è tempo di radunare il bestiame. Date da bere al bestiame e andate a pascolare!».</p>
<p class="C29 V8">Risposero: «Non possiamo, finché non siano radunati tutti i greggi e si rotoli la pietra dalla bocca del pozzo; allora faremo bere il gregge».</p>
<p class="C29 V9">Egli stava ancora parlando con loro, quando arrivò Rachele con il bestiame del padre, perché era una pastorella.</p>
<p class="C29 V10">Quando Giacobbe vide Rachele, figlia di Làbano, fratello di sua madre, insieme con il bestiame di Làbano, fratello di sua madre, Giacobbe, fattosi avanti, rotolò la pietra dalla bocca del pozzo e fece bere le pecore di Làbano, fratello di sua madre.</p>
<p class="C29 V11">Poi Giacobbe baciò Rachele e pianse ad alta voce.</p>
<p class="C29 V12">Giacobbe rivelò a Rachele che egli era parente del padre di lei, perché figlio di Rebecca. Allora essa corse a riferirlo al padre.</p>
<p class="C29 V13">Quando Làbano seppe che era Giacobbe, il figlio di sua sorella, gli corse incontro, lo abbracciò, lo baciò e lo condusse nella sua casa. Ed egli raccontò a Làbano tutte le sue vicende.</p>
<p class="C29 V14">Allora Làbano gli disse: «Davvero tu sei mio osso e mia carne!». Così dimorò presso di lui per un mese.</p>
<p class="C29 V15">Poi Làbano disse a Giacobbe: «Poiché sei mio parente, mi dovrai forse servire gratuitamente? Indicami quale deve essere il tuo salario».</p>
<p class="C29 V16">Ora Làbano aveva due figlie; la maggiore si chiamava Lia e la più piccola si chiamava Rachele.</p>
<p class="C29 V17">Lia aveva gli occhi smorti, mentre Rachele era bella di forme e avvenente di aspetto,</p>
<p class="C29 V18">perciò Giacobbe amava Rachele. Disse dunque: «Io ti servirò sette anni per Rachele, tua figlia minore».</p>
<p class="C29 V19">Rispose Làbano: «Preferisco darla a te piuttosto che a un estraneo. Rimani con me».</p>
<p class="C29 V20">Così Giacobbe servì sette anni per Rachele: gli sembrarono pochi giorni tanto era il suo amore per lei.</p>
<p class="C29 V21">Poi Giacobbe disse a Làbano: «Dammi la mia sposa, perché il mio tempo è compiuto e voglio unirmi a lei».</p>
<p class="C29 V22">Allora Làbano radunò tutti gli uomini del luogo e diede un banchetto.</p>
<p class="C29 V23">Ma quando fu sera, egli prese la figlia Lia e la condusse da lui ed egli si unì a lei.</p>
<p class="C29 V24">Làbano diede la propria schiava Zilpa alla figlia Lia, come schiava.</p>
<p class="C29 V25">Quando fu mattina... ecco era Lia! Allora Giacobbe disse a Làbano: «Che mi hai fatto? Non è forse per Rachele che sono stato al tuo servizio? Perché mi hai ingannato?».</p>
<p class="C29 V26">Rispose Làbano: «Non si usa far così nel nostro paese, dare, cioè, la più piccola prima della maggiore.</p>
<p class="C29 V27">Finisci questa settimana nuziale, poi ti darò anche quest'altra per il servizio che tu presterai presso di me per altri sette anni».</p>
<p class="C29 V28">Giacobbe fece così: terminò la settimana nuziale e allora Làbano gli diede in moglie la figlia Rachele.</p>
<p class="C29 V29">Làbano diede alla figlia Rachele la propria schiava Bila, come schiava.</p>
<p class="C29 V30">Egli si unì anche a Rachele e amò Rachele più di Lia. Fu ancora al servizio di lui per altri sette anni.</p>
<p class="C29 V31">Ora il Signore, vedendo che Lia veniva trascurata, la rese feconda, mentre Rachele rimaneva sterile.</p>
<p class="C29 V32">Così Lia concepì e partorì un figlio e lo chiamò Ruben, perché disse: «Il Signore ha visto la mia umiliazione; certo, ora mio marito mi amerà».</p>
<p class="C29 V33">Poi concepì ancora un figlio e disse: «Il Signore ha udito che io ero trascurata e mi ha dato anche questo». E lo chiamò Simeone.</p>
<p class="C29 V34">Poi concepì ancora e partorì un figlio e disse: «Questa volta mio marito mi si affezionerà, perché gli ho partorito tre figli». Per questo lo chiamò Levi.</p>
<p class="C29 V35">Concepì ancora e partorì un figlio e disse: «Questa volta loderò il Signore». Per questo lo chiamò Giuda. Poi cessò di avere figli.</p>
<p class="C30 V1">Rachele, vedendo che non le era concesso di procreare figli a Giacobbe, divenne gelosa della sorella e disse a Giacobbe: «Dammi dei figli, se no io muoio!».</p>
<p class="C30 V2">Giacobbe s'irritò contro Rachele e disse: «Tengo forse io il posto di Dio, il quale ti ha negato il frutto del grembo?».</p>
<p class="C30 V3">Allora essa rispose: «Ecco la mia serva Bila: unisciti a lei, così che partorisca sulle mie ginocchia e abbia anch'io una mia prole per mezzo di lei».</p>
<p class="C30 V4">Così essa gli diede in moglie la propria schiava Bila e Giacobbe si unì a lei.</p>
<p class="C30 V5">Bila concepì e partorì a Giacobbe un figlio.</p>
<p class="C30 V6">Rachele disse: «Dio mi ha fatto giustizia e ha anche ascoltato la mia voce, dandomi un figlio». Per questo essa lo chiamò Dan.</p>
<p class="C30 V7">Poi Bila, la schiava di Rachele, concepì ancora e partorì a Giacobbe un secondo figlio.</p>
<p class="C30 V8">Rachele disse: «Ho sostenuto contro mia sorella lotte difficili e ho vinto!». Perciò lo chiamò Nèftali.</p>
<p class="C30 V9">Allora Lia, vedendo che aveva cessato di aver figli, prese la propria schiava Zilpa e la diede in moglie e Giacobbe.</p>
<p class="C30 V10">Zilpa, la schiava di Lia, partorì a Giacobbe un figlio.</p>
<p class="C30 V11">Lia disse: «Per fortuna!» e lo chiamò Gad.</p>
<p class="C30 V12">Poi Zilpa, la schiava di Lia, partorì un secondo figlio a Giacobbe.</p>
<p class="C30 V13">Lia disse: «Per mia felicità! Perché le donne mi diranno felice». Perciò lo chiamò Aser.</p>
<p class="C30 V14">Al tempo della mietitura del grano, Ruben uscì e trovò mandragore, che portò alla madre Lia. Rachele disse a Lia: «Dammi un po' delle mandragore di tuo figlio».</p>
<p class="C30 V15">Ma Lia rispose: «È forse poco che tu mi abbia portato via il marito perché voglia portar via anche le mandragore di mio figlio?». Riprese Rachele: «Ebbene, si corichi pure con te questa notte, in cambio delle mandragore di tuo figlio».</p>
<p class="C30 V16">Alla sera, quando Giacobbe arrivò dalla campagna, Lia gli uscì incontro e gli disse: «Da me devi venire, perché io ho pagato il diritto di averti con le mandragore di mio figlio». Così egli si coricò con lei quella notte.</p>
<p class="C30 V17">Il Signore esaudì Lia, la quale concepì e partorì a Giacobbe un quinto figlio.</p>
<p class="C30 V18">Lia disse: «Dio mi ha dato il mio salario, per avere io dato la mia schiava a mio marito». Perciò lo chiamò Issacar.</p>
<p class="C30 V19">Poi Lia concepì e partorì ancora un sesto figlio a Giacobbe.</p>
<p class="C30 V20">Lia disse: «Dio mi ha fatto un bel regalo: questa volta mio marito mi preferirà, perché gli ho partorito sei figli». Perciò lo chiamò Zàbulon.</p>
<p class="C30 V21">In seguito partorì una figlia e la chiamò Dina.</p>
<p class="C30 V22">Poi Dio si ricordò anche di Rachele; Dio la esaudì e la rese feconda.</p>
<p class="C30 V23">Essa concepì e partorì un figlio e disse: «Dio ha tolto il mio disonore».</p>
<p class="C30 V24">E lo chiamò Giuseppe dicendo: «Il Signore mi aggiunga un altro figlio!».</p>
<p class="C30 V25">Dopo che Rachele ebbe partorito Giuseppe, Giacobbe disse a Làbano: «Lasciami andare e tornare a casa mia, nel mio paese.</p>
<p class="C30 V26">Dammi le mogli, per le quali ti ho servito, e i miei bambini perché possa partire: tu conosci il servizio che ti ho prestato».</p>
<p class="C30 V27">Gli disse Làbano: «Se ho trovato grazia ai tuoi occhi... Per divinazione ho saputo che il Signore mi ha benedetto per causa tua».</p>
<p class="C30 V28">E aggiunse: «Fissami il tuo salario e te lo darò».</p>
<p class="C30 V29">Gli rispose: «Tu stesso sai come ti ho servito e quanti sono diventati i tuoi averi per opera mia.</p>
<p class="C30 V30">Perché il poco che avevi prima della mia venuta è cresciuto oltre misura e il Signore ti ha benedetto sui miei passi. Ma ora, quando lavorerò anch'io per la mia casa?».</p>
<p class="C30 V31">Riprese Làbano: «Che ti devo dare?». Giacobbe rispose: «Non mi devi nulla; se tu farai per me quanto ti dico, ritornerò a pascolare il tuo gregge e a custodirlo.</p>
<p class="C30 V32">Oggi passerò fra tutto il tuo bestiame; metti da parte ogni capo di colore scuro tra le pecore e ogni capo chiazzato e punteggiato tra le capre: sarà il mio salario.</p>
<p class="C30 V33">In futuro la mia stessa onestà risponderà per me; quando verrai a verificare il mio salario, ogni capo che non sarà punteggiato o chiazzato tra le capre e di colore scuro tra le pecore, se si troverà presso di me, sarà come rubato».</p>
<p class="C30 V34">Làbano disse: «Bene, sia come tu hai detto!».</p>
<p class="C30 V35">In quel giorno mise da parte i capri striati e chiazzati e tutte le capre punteggiate e chiazzate, ogni capo che aveva del bianco e ogni capo di colore scuro tra le pecore. Li affidò ai suoi figli</p>
<p class="C30 V36">e stabilì una distanza di tre giorni di cammino tra sé e Giacobbe, mentre Giacobbe pascolava l'altro bestiame di Làbano.</p>
<p class="C30 V37">Ma Giacobbe prese rami freschi di pioppo, di mandorlo e di platano, ne intagliò la corteccia a strisce bianche, mettendo a nudo il bianco dei rami.</p>
<p class="C30 V38">Poi egli mise i rami così scortecciati nei truogoli agli abbeveratoi dell'acqua, dove veniva a bere il bestiame, proprio in vista delle bestie, le quali si accoppiavano quando venivano a bere.</p>
<p class="C30 V39">Così le bestie si accoppiarono di fronte ai rami e le capre figliarono capretti striati, punteggiati e chiazzati.</p>
<p class="C30 V40">Quanto alle pecore, Giacobbe le separò e fece sì che le bestie avessero davanti a sé gli animali striati e tutti quelli di colore scuro del gregge di Làbano. E i branchi che si era così costituiti per conto suo, non li mise insieme al gregge di Làbano.</p>
<p class="C30 V41">Ogni qualvolta si accoppiavano bestie robuste, Giacobbe metteva i rami nei truogoli in vista delle bestie, per farle concepire davanti ai rami.</p>
<p class="C30 V42">Quando invece le bestie erano deboli, non li metteva. Così i capi di bestiame deboli erano per Làbano e quelli robusti per Giacobbe.</p>
<p class="C30 V43">Egli si arricchì oltre misura e possedette greggi in grande quantità, schiave e schiavi, cammelli e asini.</p>
<p class="C31 V1">Ma Giacobbe venne a sapere che i figli di Làbano dicevano: «Giacobbe si è preso quanto era di nostro padre e con quanto era di nostro padre si è fatta tutta questa fortuna».</p>
<p class="C31 V2">Giacobbe osservò anche la faccia di Làbano e si accorse che non era più verso di lui come prima.</p>
<p class="C31 V3">Il Signore disse a Giacobbe: «Torna al paese dei tuoi padri, nella tua patria e io sarò con te».</p>
<p class="C31 V4">Allora Giacobbe mandò a chiamare Rachele e Lia, in campagna presso il suo gregge</p>
<p class="C31 V5">e disse loro: «Io mi accorgo dal volto di vostro padre che egli verso di me non è più come prima; eppure il Dio di mio padre è stato con me.</p>
<p class="C31 V6">Voi stesse sapete che io ho servito vostro padre con tutte le forze,</p>
<p class="C31 V7">mentre vostro padre si è beffato di me e ha cambiato dieci volte il mio salario; ma Dio non gli ha permesso di farmi del male.</p>
<p class="C31 V8">Se egli diceva: Le bestie punteggiate saranno il tuo salario, tutto il gregge figliava bestie punteggiate; se diceva: Le bestie striate saranno il tuo salario, allora tutto il gregge figliava bestie striate.</p>
<p class="C31 V9">Così Dio ha sottratto il bestiame a vostro padre e l'ha dato a me.</p>
<p class="C31 V10">Una volta, quando il piccolo bestiame va in calore, io in sogno alzai gli occhi e vidi che i capri in procinto di montare le bestie erano striati, punteggiati e chiazzati.</p>
<p class="C31 V11">L'angelo di Dio mi disse in sogno: Giacobbe! Risposi: Eccomi.</p>
<p class="C31 V12">Riprese: Alza gli occhi e guarda: tutti i capri che montano le bestie sono striati, punteggiati e chiazzati, perché ho visto quanto Làbano ti fa.</p>
<p class="C31 V13">Io sono il Dio di Betel, dove tu hai unto una stele e dove mi hai fatto un voto. Ora alzati, parti da questo paese e torna nella tua patria!».</p>
<p class="C31 V14">Rachele e Lia gli risposero: «Abbiamo forse ancora una parte o una eredità nella casa di nostro padre?</p>
<p class="C31 V15">Non siamo forse tenute in conto di straniere da parte sua, dal momento che ci ha vendute e si è anche mangiato il nostro danaro?</p>
<p class="C31 V16">Tutta la ricchezza che Dio ha sottratto a nostro padre è nostra e dei nostri figli. Ora fa' pure quanto Dio ti ha detto».</p>
<p class="C31 V17">Allora Giacobbe si alzò, caricò i figli e le mogli sui cammelli</p>
<p class="C31 V18">e condusse via tutto il bestiame e tutti gli averi che si era acquistati, il bestiame che si era acquistato in Paddan-Aram, per ritornare da Isacco, suo padre, nel paese di Canaan.</p>
<p class="C31 V19">Làbano era andato a tosare il gregge e Rachele rubò gli idoli che appartenevano al padre.</p>
<p class="C31 V20">Giacobbe eluse l'attenzione di Làbano l'Arameo, non avvertendolo che stava per fuggire;</p>
<p class="C31 V21">così potè andarsene con tutti i suoi averi. Si alzò dunque, passò il fiume e si diresse verso le montagne di Gàlaad.</p>
<p class="C31 V22">Al terzo giorno fu riferito a Làbano che Giacobbe era fuggito.</p>
<p class="C31 V23">Allora egli prese con sé i suoi parenti, lo inseguì per sette giorni di cammino e lo raggiunse sulle montagne di Gàlaad.</p>
<p class="C31 V24">Ma Dio venne da Làbano l'Arameo in un sogno notturno e gli disse: «Bada di non dir niente a Giacobbe, proprio nulla!».</p>
<p class="C31 V25">Làbano andò dunque a raggiungere Giacobbe; ora Giacobbe aveva piantato la tenda sulle montagne e Làbano si era accampato con i parenti sulle montagne di Gàlaad.</p>
<p class="C31 V26">Disse allora Làbano a Giacobbe: «Che hai fatto? Hai eluso la mia attenzione e hai condotto via le mie figlie come prigioniere di guerra!</p>
<p class="C31 V27">Perché sei fuggito di nascosto, mi hai ingannato e non mi hai avvertito? Io ti avrei congedato con festa e con canti, a suon di timpani e di cetre!</p>
<p class="C31 V28">E non mi hai permesso di baciare i miei figli e le mie figlie! Certo hai agito in modo insensato.</p>
<p class="C31 V29">Sarebbe in mio potere di farti del male, ma il Dio di tuo padre mi ha parlato la notte scorsa: Bada di non dir niente a Giacobbe, né in bene né in male!</p>
<p class="C31 V30">Certo, sei partito perché soffrivi di nostalgia per la casa di tuo padre; ma perché mi hai rubato i miei dèi?».</p>
<p class="C31 V31">Giacobbe rispose a Làbano e disse: «Perché avevo paura e pensavo che mi avresti tolto con la forza le tue figlie.</p>
<p class="C31 V32">Ma quanto a colui presso il quale tu troverai i tuoi dèi, non resterà in vita! Alla presenza dei nostri parenti riscontra quanto vi può essere di tuo presso di me e prendilo». Giacobbe non sapeva che li aveva rubati Rachele.</p>
<p class="C31 V33">Allora Làbano entrò nella tenda di Giacobbe e poi nella tenda di Lia e nella tenda delle due schiave, ma non trovò nulla. Poi uscì dalla tenda di Lia ed entrò nella tenda di Rachele.</p>
<p class="C31 V34">Rachele aveva preso gli idoli e li aveva messi nella sella del cammello, poi vi si era seduta sopra, così Làbano frugò in tutta la tenda, ma non li trovò.</p>
<p class="C31 V35">Essa parlò al padre: «Non si offenda il mio signore se io non posso alzarmi davanti a te, perché ho quello che avviene di regola alle donne». Làbano cercò dunque in tutta la tenda e non trovò gli idoli.</p>
<p class="C31 V36">Giacobbe allora si adirò e apostrofò Làbano, al quale disse: «Qual è il mio delitto, qual è il mio peccato, perché ti sia messo a inseguirmi?</p>
<p class="C31 V37">Ora che hai frugato tra tutti i miei oggetti, che hai trovato di tutte le robe di casa tua? Mettilo qui davanti ai miei e tuoi parenti e siano essi giudici tra noi due.</p>
<p class="C31 V38">Vent'anni ho passato con te: le tue pecore e le tue capre non hanno abortito e i montoni del tuo gregge non ho mai mangiato.</p>
<p class="C31 V39">Nessuna bestia sbranata ti ho portato: io ne compensavo il danno e tu reclamavi da me ciò che veniva rubato di giorno e ciò che veniva rubato di notte.</p>
<p class="C31 V40">Di giorno mi divorava il caldo e di notte il gelo e il sonno fuggiva dai miei occhi.</p>
<p class="C31 V41">Vent'anni sono stato in casa tua: ho servito quattordici anni per le tue due figlie e sei anni per il tuo gregge e tu hai cambiato il mio salario dieci volte.</p>
<p class="C31 V42">Se non fosse stato con me il Dio di mio padre, il Dio di Abramo e il Terrore di Isacco, tu ora mi avresti licenziato a mani vuote; ma Dio ha visto la mia afflizione e la fatica delle mie mani e la scorsa notte egli ha fatto da arbitro».</p>
<p class="C31 V43">Làbano allora rispose e disse a Giacobbe: «Queste figlie sono mie figlie e questi figli sono miei figli; questo bestiame è il mio bestiame e quanto tu vedi è mio. E che potrei fare oggi a queste mie figlie o ai figli che esse hanno messi al mondo?</p>
<p class="C31 V44">Ebbene, vieni, concludiamo un'alleanza io e te e ci sia un testimonio tra me e te».</p>
<p class="C31 V45">Giacobbe prese una pietra e la eresse come una stele.</p>
<p class="C31 V46">Poi disse ai suoi parenti: «Raccogliete pietre», e quelli presero pietre e ne fecero un mucchio. Poi mangiarono là su quel mucchio.</p>
<p class="C31 V47">Làbano lo chiamò Iegar-Saaduta, mentre Giacobbe lo chiamò Gal-Ed.</p>
<p class="C31 V48">Làbano disse: «Questo mucchio sia oggi un testimonio tra me e te»; per questo lo chiamò Gal-Ed</p>
<p class="C31 V49">e anche Mizpa, perché disse: «Il Signore starà di vedetta tra me e te, quando noi non ci vedremo più l'un l'altro.</p>
<p class="C31 V50">Se tu maltratterai le mie figlie e se prenderai altre mogli oltre le mie figlie, non un uomo sarà con noi, ma bada, Dio sarà testimonio tra me e te».</p>
<p class="C31 V51">Soggiunse Làbano a Giacobbe: «Ecco questo mucchio ed ecco questa stele, che io ho eretta tra me e te.</p>
<p class="C31 V52">Questo mucchio è testimonio e questa stele è testimonio che io giuro di non oltrepassare questo mucchio dalla tua parte e che tu giuri di non oltrepassare questo mucchio e questa stele dalla mia parte per fare il male.</p>
<p class="C31 V53">Il Dio di Abramo e il Dio di Nacor siano giudici tra di noi». Giacobbe giurò per il Terrore di suo padre Isacco.</p>
<p class="C31 V54">Poi offrì un sacrificio sulle montagne e invitò i suoi parenti a prender cibo. Essi mangiarono e passarono la notte sulle montagne.</p>
<p class="C32 V1">Alla mattina per tempo Làbano si alzò, baciò i figli e le figlie e li benedisse. Poi partì e ritornò a casa.</p>
<p class="C32 V2">Mentre Giacobbe continuava il viaggio, gli si fecero incontro gli angeli di Dio.</p>
<p class="C32 V3">Giacobbe al vederli disse: «Questo è l'accampamento di Dio» e chiamò quel luogo Macanaim.</p>
<p class="C32 V4">Poi Giacobbe mandò avanti a sé alcuni messaggeri al fratello Esaù, nel paese di Seir, la campagna di Edom.</p>
<p class="C32 V5">Diede loro questo comando: «Direte al mio signore Esaù: Dice il tuo servo Giacobbe: Sono stato forestiero presso Làbano e vi sono restato fino ad ora.</p>
<p class="C32 V6">Sono venuto in possesso di buoi, asini e greggi, di schiavi e schiave. Ho mandato ad informarne il mio signore, per trovare grazia ai suoi occhi».</p>
<p class="C32 V7">I messaggeri tornarono da Giacobbe, dicendo: «Siamo stati da tuo fratello Esaù; ora egli stesso sta venendoti incontro e ha con sé quattrocento uomini».</p>
<p class="C32 V8">Giacobbe si spaventò molto e si sentì angosciato; allora divise in due accampamenti la gente che era con lui, il gregge, gli armenti e i cammelli.</p>
<p class="C32 V9">Pensò infatti: «Se Esaù raggiunge un accampamento e lo batte, l'altro accampamento si salverà».</p>
<p class="C32 V10">Poi Giacobbe disse: «Dio del mio padre Abramo e Dio del mio padre Isacco, Signore, che mi hai detto: Ritorna al tuo paese, nella tua patria e io ti farò del bene,</p>
<p class="C32 V11">io sono indegno di tutta la benevolenza e di tutta la fedeltà che hai usato verso il tuo servo. Con il mio bastone soltanto avevo passato questo Giordano e ora sono divenuto tale da formare due accampamenti.</p>
<p class="C32 V12">Salvami dalla mano del mio fratello Esaù, perché io ho paura di lui: egli non arrivi e colpisca me e tutti, madre e bambini!</p>
<p class="C32 V13">Eppure tu hai detto: Ti farò del bene e renderò la tua discendenza come la sabbia del mare, tanto numerosa che non si può contare».</p>
<p class="C32 V14">Giacobbe rimase in quel luogo a passare la notte. Poi prese, di ciò che gli capitava tra mano, di che fare un dono al fratello Esaù:</p>
<p class="C32 V15">duecento capre e venti capri, duecento pecore e venti montoni,</p>
<p class="C32 V16">trenta cammelle allattanti con i loro piccoli, quaranta giovenche e dieci torelli, venti asine e dieci asinelli.</p>
<p class="C32 V17">Egli affidò ai suoi servi i singoli branchi separatamente e disse loro: «Passate davanti a me e lasciate un certo spazio tra un branco e l'altro».</p>
<p class="C32 V18">Diede questo ordine al primo: «Quando ti incontrerà Esaù, mio fratello, e ti domanderà: Di chi sei tu? Dove vai? Di chi sono questi animali che ti camminano davanti?,</p>
<p class="C32 V19">tu risponderai: Del tuo fratello Giacobbe: è un dono inviato al mio signore Esaù; ecco egli stesso ci segue».</p>
<p class="C32 V20">Lo stesso ordine diede anche al secondo e anche al terzo e a quanti seguivano i branchi: «Queste parole voi rivolgerete ad Esaù quando lo troverete;</p>
<p class="C32 V21">gli direte: Anche il tuo servo Giacobbe ci segue». Pensava infatti: «Lo placherò con il dono che mi precede e in seguito mi presenterò a lui; forse mi accoglierà con benevolenza».</p>
<p class="C32 V22">Così il dono passò prima di lui, mentr'egli trascorse quella notte nell'accampamento.</p>
<p class="C32 V23">Durante quella notte egli si alzò, prese le due mogli, le due schiave, i suoi undici figli e passò il guado dello Iabbok.</p>
<p class="C32 V24">Li prese, fece loro passare il torrente e fece passare anche tutti i suoi averi.</p>
<p class="C32 V25">Giacobbe rimase solo e un uomo lottò con lui fino allo spuntare dell'aurora.</p>
<p class="C32 V26">Vedendo che non riusciva a vincerlo, lo colpì all'articolazione del femore e l'articolazione del femore di Giacobbe si slogò, mentre continuava a lottare con lui.</p>
<p class="C32 V27">Quegli disse: «Lasciami andare, perché è spuntata l'aurora». Giacobbe rispose: «Non ti lascerò, se non mi avrai benedetto!».</p>
<p class="C32 V28">Gli domandò: «Come ti chiami?». Rispose: «Giacobbe».</p>
<p class="C32 V29">Riprese: «Non ti chiamerai più Giacobbe, ma Israele, perché hai combattuto con Dio e con gli uomini e hai vinto!».</p>
<p class="C32 V30">Giacobbe allora gli chiese: «Dimmi il tuo nome». Gli rispose: «Perché mi chiedi il nome?». E qui lo benedisse.</p>
<p class="C32 V31">Allora Giacobbe chiamò quel luogo Penuel «Perché - disse - ho visto Dio faccia a faccia, eppure la mia vita è rimasta salva».</p>
<p class="C32 V32">Spuntava il sole, quando Giacobbe passò Penuel e zoppicava all'anca.</p>
<p class="C32 V33">Per questo gli Israeliti, fino ad oggi, non mangiano il nervo sciatico, che è sopra l'articolazione del femore, perché quegli aveva colpito l'articolazione del femore di Giacobbe nel nervo sciatico.</p>
<p class="C33 V1">Poi Giacobbe alzò gli occhi e vide arrivare Esaù che aveva con sé quattrocento uomini. Allora distribuì i figli tra Lia, Rachele e le due schiave;</p>
<p class="C33 V2">mise in testa le schiave con i loro figli, più indietro Lia con i suoi figli e più indietro Rachele e Giuseppe.</p>
<p class="C33 V3">Egli passò davanti a loro e si prostrò sette volte fino a terra, mentre andava avvicinandosi al fratello.</p>
<p class="C33 V4">Ma Esaù gli corse incontro, lo abbracciò, gli si gettò al collo, lo baciò e piansero.</p>
<p class="C33 V5">Poi alzò gli occhi e vide le donne e i fanciulli e disse: «Chi sono questi con te?». Rispose: «Sono i figli di cui Dio ha favorito il tuo servo».</p>
<p class="C33 V6">Allora si fecero avanti le schiave con i loro figli e si prostrarono.</p>
<p class="C33 V7">Poi si fecero avanti anche Lia e i suoi figli e si prostrarono e infine si fecero avanti Rachele e Giuseppe e si prostrarono.</p>
<p class="C33 V8">Domandò ancora: «Che è tutta questa carovana che ho incontrata?». Rispose: «È per trovar grazia agli occhi del mio signore».</p>
<p class="C33 V9">Esaù disse: «Ne ho abbastanza del mio, fratello, resti per te quello che è tuo!».</p>
<p class="C33 V10">Ma Giacobbe disse: «No, se ho trovato grazia ai tuoi occhi, accetta dalla mia mano il mio dono, perché appunto per questo io sono venuto alla tua presenza, come si viene alla presenza di Dio, e tu mi hai gradito.</p>
<p class="C33 V11">Accetta il mio dono augurale che ti è stato presentato, perché Dio mi ha favorito e sono provvisto di tutto!». Così egli insistette e quegli accettò.</p>
<p class="C33 V12">Poi Esaù disse: «Leviamo l'accampamento e mettiamoci in viaggio: io camminerò davanti a te».</p>
<p class="C33 V13">Gli rispose: «Il mio signore sa che i fanciulli sono delicati e che ho a mio carico i greggi e gli armenti che allattano: se si affaticano anche un giorno solo, tutte le bestie moriranno.</p>
<p class="C33 V14">Il mio signore passi prima del suo servo, mentre io mi sposterò a tutto mio agio, al passo di questo bestiame che mi precede e al passo dei fanciulli, finché arriverò presso il mio signore a Seir».</p>
<p class="C33 V15">Disse allora Esaù: «Almeno possa lasciare con te una parte della gente che ho con me!». Rispose: «Ma perché? Possa io solo trovare grazia agli occhi del mio signore!».</p>
<p class="C33 V16">Così in quel giorno stesso Esaù ritornò sul suo cammino verso Seir.</p>
<p class="C33 V17">Giacobbe invece si trasportò a Succot, dove costruì una casa per sé e fece capanne per il gregge. Per questo chiamò quel luogo Succot.</p>
<p class="C33 V18">Giacobbe arrivò sano e salvo alla città di Sichem, che è nel paese di Canaan, quando tornò da Paddan-Aram e si accampò di fronte alla città.</p>
<p class="C33 V19">Poi acquistò dai figli di Camor, padre di Sichem, per cento pezzi d'argento, quella porzione di campagna dove aveva piantato la tenda.</p>
<p class="C33 V20">Ivi eresse un altare e lo chiamò «El, Dio d'Israele».</p>
<p class="C34 V1">Dina, la figlia che Lia aveva partorita a Giacobbe, uscì a vedere le ragazze del paese.</p>
<p class="C34 V2">Ma la vide Sichem, figlio di Camor l'Eveo, principe di quel paese, e la rapì, si unì a lei e le fece violenza.</p>
<p class="C34 V3">Egli rimase legato a Dina, figlia di Giacobbe; amò la fanciulla e le rivolse parole di conforto.</p>
<p class="C34 V4">Poi disse a Camor suo padre: «Prendimi in moglie questa ragazza».</p>
<p class="C34 V5">Intanto Giacobbe aveva saputo che quegli aveva disonorato Dina, sua figlia, ma i suoi figli erano in campagna con il suo bestiame. Giacobbe tacque fino al loro arrivo.</p>
<p class="C34 V6">Venne dunque Camor, padre di Sichem, da Giacobbe per parlare con lui.</p>
<p class="C34 V7">Quando i figli di Giacobbe tornarono dalla campagna, sentito l'accaduto, ne furono addolorati e s'indignarono molto, perché quelli aveva commesso un'infamia in Israele, unendosi alla figlia di Giacobbe: così non si doveva fare!</p>
<p class="C34 V8">Camor disse loro: «Sichem, mio figlio, è innamorato della vostra figlia; dategliela in moglie!</p>
<p class="C34 V9">Anzi, alleatevi con noi: voi darete a noi le vostre figlie e vi prenderete per voi le nostre figlie.</p>
<p class="C34 V10">Abiterete con noi e il paese sarà a vostra disposizione; risiedetevi, percorretelo in lungo e in largo e acquistate proprietà in esso».</p>
<p class="C34 V11">Poi Sichem disse al padre e ai fratelli di lei: «Possa io trovare grazia agli occhi vostri; vi darò quel che mi direte.</p>
<p class="C34 V12">Alzate pure molto a mio carico il prezzo nuziale e il valore del dono; vi darò quanto mi chiederete, ma datemi la giovane in moglie!».</p>
<p class="C34 V13">Allora i figli di Giacobbe risposero a Sichem e a suo padre Camor e parlarono con astuzia, perché quegli aveva disonorato la loro sorella Dina.</p>
<p class="C34 V14">Dissero loro: «Non possiamo fare questo, dare cioè la nostra sorella ad un uomo non circonciso, perché ciò sarebbe un disonore per noi.</p>
<p class="C34 V15">Solo a questa condizione acconsentiremo alla vostra richiesta, se cioè voi diventerete come noi, circoncidendo ogni vostro maschio.</p>
<p class="C34 V16">Allora noi vi daremo le nostre figlie e ci prenderemo le vostre, abiteremo con voi e diventeremo un solo popolo.</p>
<p class="C34 V17">Ma se voi non ci ascoltate a proposito della nostra circoncisione, allora prenderemo la nostra figlia e ce ne andremo».</p>
<p class="C34 V18">Le loro parole piacquero a Camor e a Sichem, figlio di Camor.</p>
<p class="C34 V19">Il giovane non indugiò ad eseguire la cosa, perché amava la figlia di Giacobbe; d'altra parte era il più onorato di tutto il casato di suo padre.</p>
<p class="C34 V20">Vennero dunque Camor e il figlio Sichem alla porta della loro città e parlarono agli uomini della città:</p>
<p class="C34 V21">«Questi uomini sono gente pacifica: abitino pure con noi nel paese e lo percorrano in lungo e in largo; esso è molto ampio per loro in ogni direzione. Noi potremo prendere per mogli le loro figlie e potremo dare a loro le nostre.</p>
<p class="C34 V22">Ma solo ad una condizione questi uomini acconsentiranno ad abitare con noi, a diventare un sol popolo: se cioè noi circoncidiamo ogni nostro maschio come loro stessi sono circoncisi.</p>
<p class="C34 V23">I loro armenti, la loro ricchezza e tutto il loro bestiame non saranno forse nostri? Accontentiamoli dunque e possano abitare con noi!».</p>
<p class="C34 V24">Allora quanti avevano accesso alla porta della sua città ascoltarono Camor e il figlio Sichem: tutti i maschi, quanti avevano accesso alla porta della città, si fecero circoncidere.</p>
<p class="C34 V25">Ma il terzo giorno, quand'essi erano sofferenti, i due figli di Giacobbe, Simeone e Levi, i fratelli di Dina, presero ciascuno una spada, entrarono nella città con sicurezza e uccisero tutti i maschi.</p>
<p class="C34 V26">Passarono così a fil di spada Camor e suo figlio Sichem, portarono via Dina dalla casa di Sichem e si allontanarono.</p>
<p class="C34 V27">I figli di Giacobbe si buttarono sui cadaveri e saccheggiarono la città, perché quelli avevano disonorato la loro sorella.</p>
<p class="C34 V28">Presero così i loro greggi e i loro armenti, i loro asini e quanto era nella città e nella campagna.</p>
<p class="C34 V29">Portarono via come bottino tutte le loro ricchezze, tutti i loro bambini e le loro donne e saccheggiarono quanto era nelle case.</p>
<p class="C34 V30">Allora Giacobbe disse a Simeone e a Levi: «Voi mi avete messo in difficoltà, rendendomi odioso agli abitanti del paese, ai Cananei e ai Perizziti, mentre io ho pochi uomini; essi si raduneranno contro di me, mi vinceranno e io sarò annientato con la mia casa».</p>
<p class="C34 V31">Risposero: «Si tratta forse la nostra sorella come una prostituta?».</p>
<p class="C35 V1">Dio disse a Giacobbe: «Alzati, va' a Betel e abita là; costruisci in quel luogo un altare al Dio che ti è apparso quando fuggivi Esaù, tuo fratello».</p>
<p class="C35 V2">Allora Giacobbe disse alla sua famiglia e a quanti erano con lui: «Eliminate gli dèi stranieri che avete con voi, purificatevi e cambiate gli abiti.</p>
<p class="C35 V3">Poi alziamoci e andiamo a Betel, dove io costruirò un altare al Dio che mi ha esaudito al tempo della mia angoscia e che è stato con me nel cammino che ho percorso».</p>
<p class="C35 V4">Essi consegnarono a Giacobbe tutti gli dèi stranieri che possedevano e i pendenti che avevano agli orecchi; Giacobbe li sotterrò sotto la quercia presso Sichem.</p>
<p class="C35 V5">Poi levarono l'accampamento e un terrore molto forte assalì i popoli che stavano attorno a loro, così che non inseguirono i figli di Giacobbe.</p>
<p class="C35 V6">Giacobbe e tutta la gente ch'era con lui arrivarono a Luz, cioè Betel, che è nel paese di Canaan.</p>
<p class="C35 V7">Qui egli costruì un altare e chiamò quel luogo «El-Betel», perché là Dio gli si era rivelato, quando sfuggiva al fratello.</p>
<p class="C35 V8">Allora morì Dèbora, la nutrice di Rebecca, e fu sepolta al disotto di Betel, ai piedi della quercia, che perciò si chiamò Quercia del Pianto.</p>
<p class="C35 V9">Dio apparve un'altra volta a Giacobbe, quando tornava da Paddan-Aram, e lo benedisse.</p>
<p class="C35 V10">Dio gli disse: «Il tuo nome è Giacobbe. Non ti chiamerai più Giacobbe, ma Israele sarà il tuo nome». Così lo si chiamò Israele.</p>
<p class="C35 V11">Dio gli disse: «Io sono Dio onnipotente. Sii fecondo e diventa numeroso, popolo e assemblea di popoli verranno da te, re usciranno dai tuoi fianchi.</p>
<p class="C35 V12">Il paese che ho concesso ad Abramo e a Isacco darò a te e alla tua stirpe dopo di te darò il paese».</p>
<p class="C35 V13">Dio scomparve da lui, nel luogo dove gli aveva parlato.</p>
<p class="C35 V14">Allora Giacobbe eresse una stele, dove gli aveva parlato, una stele di pietra, e su di essa fece una libazione e versò olio.</p>
<p class="C35 V15">Giacobbe chiamò Betel il luogo dove Dio gli aveva parlato.</p>
<p class="C35 V16">Poi levarono l'accampamento da Betel. Mancava ancora un tratto di cammino per arrivare ad Efrata, quando Rachele partorì ed ebbe un parto difficile.</p>
<p class="C35 V17">Mentre penava a partorire, la levatrice le disse: «Non temere: anche questo è un figlio!».</p>
<p class="C35 V18">Mentre esalava l'ultimo respiro, perché stava morendo, essa lo chiamò Ben-Oni, ma suo padre lo chiamò Beniamino.</p>
<p class="C35 V19">Così Rachele morì e fu sepolta lungo la strada verso Efrata, cioè Betlemme.</p>
<p class="C35 V20">Giacobbe eresse sulla sua tomba una stele. Questa stele della tomba di Rachele esiste fino ad oggi.</p>
<p class="C35 V21">Poi Israele levò l'accampamento e piantò la tenda al di là di Migdal-Eder.</p>
<p class="C35 V22">Mentre Israele abitava in quel paese, Ruben andò a unirsi con Bila, concubina del padre, e Israele lo venne a sapere. I figli di Giacobbe furono dodici.</p>
<p class="C35 V23">I figli di Lia: il primogenito di Giacobbe, Ruben, poi Simeone, Levi, Giuda, Issacar e Zàbulon.</p>
<p class="C35 V24">I figli di Rachele: Giuseppe e Beniamino.</p>
<p class="C35 V25">I figli di Bila, schiava di Rachele: Dan e Nèftali.</p>
<p class="C35 V26">I figli di Zilpa, schiava di Lia: Gad e Aser. Questi sono i figli di Giacobbe che gli nacquero in Paddan-Aram.</p>
<p class="C35 V27">Poi Giacobbe venne da suo padre Isacco a Mamre, a Kiriat-Arba, cioè Ebron, dove Abramo e Isacco avevano soggiornato come forestieri.</p>
<p class="C35 V28">Isacco raggiunse l'età di centottant'anni.</p>
<p class="C35 V29">Poi Isacco spirò, morì e si riunì al suo parentado, vecchio e sazio di giorni. Lo seppellirono i suoi figli Esaù e Giacobbe.</p>
<p class="C36 V1">Questa è la discendenza di Esaù, cioè Edom.</p>
<p class="C36 V2">Esaù prese le mogli tra le figlie dei Cananei: Ada, figlia di Elon, l'Hittita; Oolibama, figlia di Ana, figlio di Zibeon, l'Hurrita;</p>
<p class="C36 V3">Basemat, figlia di Ismaele, sorella di Nebaiòt.</p>
<p class="C36 V4">Ada partorì ad Esaù Elifaz, Basemat partorì Reuel,</p>
<p class="C36 V5">Oolibama partorì Ieus, Iaalam e Core. Questi sono i figli di Esaù, che gli nacquero nel paese di Canaan.</p>
<p class="C36 V6">Poi Esaù prese le mogli e i figli e le figlie e tutte le persone della sua casa, il suo gregge e tutto il suo bestiame e tutti i suoi beni che aveva acquistati nel paese di Canaan e andò nel paese di Seir, lontano dal fratello Giacobbe.</p>
<p class="C36 V7">Infatti i loro possedimenti erano troppo grandi perché essi potessero abitare insieme e il territorio, dove essi soggiornavano, non poteva sostenerli per causa del loro bestiame.</p>
<p class="C36 V8">Così Esaù si stabilì sulle montagne di Seir. Ora Esaù è Edom.</p>
<p class="C36 V9">Questa è la discendenza di Esaù, padre degli Idumei, nelle montagne di Seir.</p>
<p class="C36 V10">Questi sono i nomi dei figli di Esaù: Elifaz, figlio di Ada, moglie di Esaù; Reuel, figlio di Basemat, moglie di Esaù.</p>
<p class="C36 V11">I figli di Elifaz furono: Teman, Omar, Zefo, Gatam, Kenaz.</p>
<p class="C36 V12">Elifaz, figlio di Esaù, aveva per concubina Timna, la quale ad Elifaz partorì Amalek. Questi sono i figli di Ada, moglie di Esaù.</p>
<p class="C36 V13">Questi sono i figli di Reuel: Naat e Zerach, Samma e Mizza. Questi furono i figli di Basemat, moglie di Esaù.</p>
<p class="C36 V14">Questi furono i figli di Oolibama, moglie di Esaù, figlia di Ana, figlio di Zibeon; essa partorì a Esaù Ieus, Iaalam e Core.</p>
<p class="C36 V15">Questi sono i capi dei figli di Esaù: i figli di Elifaz primogenito di Esaù: il capo di Teman, il capo di Omar, il capo di Zefo, il capo di Kenaz,</p>
<p class="C36 V16">il capo di Core, il capo di Gatam, il capo di Amalek. Questi sono i capi di Elifaz nel paese di Edom: questi sono i figli di Ada.</p>
<p class="C36 V17">Questi i figli di Reuel, figlio di Esaù: il capo di Naat, il capo di Zerach, il capo di Samma, il capo di Mizza. Questi sono i capi di Reuel nel paese di Edom; questi sono i figli di Basemat, moglie di Esaù.</p>
<p class="C36 V18">Questi sono i figli di Oolibama, moglie di Esaù: il capo di Ieus, il capo di Iaalam, il capo di Core. Questi sono i capi di Oolibama, figlia di Ana, moglie di Esaù.</p>
<p class="C36 V19">Questi sono i figli di Esaù e questi i loro capi. Egli è Edom.</p>
<p class="C36 V20">Questi sono i figli di Seir l'Hurrita, che abitano il paese: Lotan, Sobal, Zibeon, Ana,</p>
<p class="C36 V21">Dison, Eser e Disan. Questi sono i capi degli Hurriti, figli di Seir, nel paese di Edom.</p>
<p class="C36 V22">I figli di Lotan furono Ori e Emam e la sorella di Lotan era Timna.</p>
<p class="C36 V23">I figli di Sobal sono Alvan, Manacat, Ebal, Sefo e Onam.</p>
<p class="C36 V24">I figli di Zibeon sono Aia e Ana; questo è l'Ana che trovò le sorgenti calde nel deserto, mentre pascolava gli asini del padre Zibeon.</p>
<p class="C36 V25">I figli di Ana sono Dison e Oolibama, figlia di Ana.</p>
<p class="C36 V26">I figli di Dison sono Emdam, Esban, Itran e Cheran.</p>
<p class="C36 V27">I figli di Eser sono Bilan, Zaavan e Akan.</p>
<p class="C36 V28">I figli di Disan sono Uz e Aran.</p>
<p class="C36 V29">Questi sono i capi degli Hurriti: il capo di Lotan, il capo di Sobal, il capo di Zibeon, il capo di Ana,</p>
<p class="C36 V30">il capo di Dison, il capo di Eser, il capo di Disan. Questi sono i capi degli Hurriti, secondo le loro tribù nel paese di Seir.</p>
<p class="C36 V31">Questi sono i re che regnarono nel paese di Edom, prima che regnasse un re degli Israeliti.</p>
<p class="C36 V32">Regnò dunque in Edom Bela, figlio di Beor, e la sua città si chiama Dinaba.</p>
<p class="C36 V33">Poi morì Bela e regnò al suo posto Iobab, figlio di Zerach, da Bosra.</p>
<p class="C36 V34">Poi morì Iobab e regnò al suo posto Usam, del territorio dei Temaniti.</p>
<p class="C36 V35">Poi morì Usam e regnò al suo posto Adad, figlio di Bedad, colui che vinse i Madianiti nelle steppe di Moab; la sua città si chiama Avit.</p>
<p class="C36 V36">Poi morì Adad e regnò al suo posto Samla da Masreka.</p>
<p class="C36 V37">Poi morì Samla e regnò al suo posto Saul da Recobot-Naar.</p>
<p class="C36 V38">Poi morì Saul e regnò al suo posto Baal-Canan, figlio di Acbor.</p>
<p class="C36 V39">Poi morì Baal-Canan, figlio di Acbor, e regnò al suo posto Adar: la sua città si chiama Pau e la moglie si chiamava Meetabel, figlia di Matred, da Me-Zaab.</p>
<p class="C36 V40">Questi sono i nomi dei capi di Esaù, secondo le loro famiglie, le loro località, con i loro nomi: il capo di Timna, il capo di Alva, il capo di Ietet,</p>
<p class="C36 V41">il capo di Oolibama, il capo di Ela, il capo di Pinon,</p>
<p class="C36 V42">il capo di Kenan, il capo di Teman, il capo di Mibsar,</p>
<p class="C36 V43">il capo di Magdiel, il capo di Iram. Questi sono i capi di Edom secondo le loro sedi nel territorio di loro proprietà. È appunto questo Esaù il padre degli Idumei.</p>
<p class="C37 V1">Giacobbe si stabilì nel paese dove suo padre era stato forestiero, nel paese di Canaan.</p>
<p class="C37 V2">Questa è la storia della discendenza di Giacobbe. Giuseppe all'età di diciassette anni pascolava il gregge con i fratelli. Egli era giovane e stava con i figli di Bila e i figli di Zilpa, mogli di suo padre. Ora Giuseppe riferì al loro padre i pettegolezzi sul loro conto.</p>
<p class="C37 V3">Israele amava Giuseppe più di tutti i suoi figli, perché era il figlio avuto in vecchiaia, e gli aveva fatto una tunica dalle lunghe maniche.</p>
<p class="C37 V4">I suoi fratelli, vedendo che il loro padre amava lui più di tutti i suoi figli, lo odiavano e non potevano parlargli amichevolmente.</p>
<p class="C37 V5">Ora Giuseppe fece un sogno e lo raccontò ai fratelli, che lo odiarono ancor di più.</p>
<p class="C37 V6">Disse dunque loro: «Ascoltate questo sogno che ho fatto.</p>
<p class="C37 V7">Noi stavamo legando covoni in mezzo alla campagna, quand'ecco il mio covone si alzò e restò diritto e i vostri covoni vennero intorno e si prostrarono davanti al mio».</p>
<p class="C37 V8">Gli dissero i suoi fratelli: «Vorrai forse regnare su di noi o ci vorrai dominare?». Lo odiarono ancora di più a causa dei suoi sogni e delle sue parole.</p>
<p class="C37 V9">Egli fece ancora un altro sogno e lo narrò al padre e ai fratelli e disse: «Ho fatto ancora un sogno, sentite: il sole, la luna e undici stelle si prostravano davanti a me».</p>
<p class="C37 V10">Lo narrò dunque al padre e ai fratelli e il padre lo rimproverò e gli disse: «Che sogno è questo che hai fatto! Dovremo forse venire io e tua madre e i tuoi fratelli a prostrarci fino a terra davanti a te?».</p>
<p class="C37 V11">I suoi fratelli perciò erano invidiosi di lui, ma suo padre tenne in mente la cosa.</p>
<p class="C37 V12">I suoi fratelli andarono a pascolare il gregge del loro padre a Sichem.</p>
<p class="C37 V13">Israele disse a Giuseppe: «Sai che i tuoi fratelli sono al pascolo a Sichem? Vieni, ti voglio mandare da loro». Gli rispose: «Eccomi!».</p>
<p class="C37 V14">Gli disse: «Va' a vedere come stanno i tuoi fratelli e come sta il bestiame, poi torna a riferirmi». Lo fece dunque partire dalla valle di Ebron ed egli arrivò a Sichem.</p>
<p class="C37 V15">Mentr'egli andava errando per la campagna, lo trovò un uomo, che gli domandò: «Che cerchi?».</p>
<p class="C37 V16">Rispose: «Cerco i miei fratelli. Indicami dove si trovano a pascolare».</p>
<p class="C37 V17">Quell'uomo disse: «Hanno tolto le tende di qui, infatti li ho sentiti dire: Andiamo a Dotan». Allora Giuseppe andò in cerca dei suoi fratelli e li trovò a Dotan.</p>
<p class="C37 V18">Essi lo videro da lontano e, prima che giungesse vicino a loro, complottarono di farlo morire.</p>
<p class="C37 V19">Si dissero l'un l'altro: «Ecco, il sognatore arriva!</p>
<p class="C37 V20">Orsù, uccidiamolo e gettiamolo in qualche cisterna! Poi diremo: Una bestia feroce l'ha divorato! Così vedremo che ne sarà dei suoi sogni!».</p>
<p class="C37 V21">Ma Ruben sentì e volle salvarlo dalle loro mani, dicendo: «Non togliamogli la vita».</p>
<p class="C37 V22">Poi disse loro: «Non versate il sangue, gettatelo in questa cisterna che è nel deserto, ma non colpitelo con la vostra mano»; egli intendeva salvarlo dalle loro mani e ricondurlo a suo padre.</p>
<p class="C37 V23">Quando Giuseppe fu arrivato presso i suoi fratelli, essi lo spogliarono della sua tunica, quella tunica dalle lunghe maniche ch'egli indossava,</p>
<p class="C37 V24">poi lo afferrarono e lo gettarono nella cisterna: era una cisterna vuota, senz'acqua.</p>
<p class="C37 V25">Poi sedettero per prendere cibo. Quando ecco, alzando gli occhi, videro arrivare una carovana di Ismaeliti provenienti da Galaad, con i cammelli carichi di resina, di balsamo e di laudano, che andavano a portare in Egitto.</p>
<p class="C37 V26">Allora Giuda disse ai fratelli: «Che guadagno c'è ad uccidere il nostro fratello e a nasconderne il sangue?</p>
<p class="C37 V27">Su, vendiamolo agli Ismaeliti e la nostra mano non sia contro di lui, perché è nostro fratello e nostra carne». I suoi fratelli lo ascoltarono.</p>
<p class="C37 V28">Passarono alcuni mercanti madianiti; essi tirarono su ed estrassero Giuseppe dalla cisterna e per venti sicli d'argento vendettero Giuseppe agli Ismaeliti. Così Giuseppe fu condotto in Egitto.</p>
<p class="C37 V29">Quando Ruben ritornò alla cisterna, ecco Giuseppe non c'era più. Allora si stracciò le vesti,</p>
<p class="C37 V30">tornò dai suoi fratelli e disse: «Il ragazzo non c'è più, dove andrò io?».</p>
<p class="C37 V31">Presero allora la tunica di Giuseppe, scannarono un capro e intinsero la tunica nel sangue.</p>
<p class="C37 V32">Poi mandarono al padre la tunica dalle lunghe maniche e gliela fecero pervenire con queste parole: «L'abbiamo trovata; riscontra se è o no la tunica di tuo figlio».</p>
<p class="C37 V33">Egli la riconobbe e disse: «È la tunica di mio figlio! Una bestia feroce l'ha divorato. Giuseppe è stato sbranato».</p>
<p class="C37 V34">Giacobbe si stracciò le vesti, si pose un cilicio attorno ai fianchi e fece lutto sul figlio per molti giorni.</p>
<p class="C37 V35">Tutti i suoi figli e le sue figlie vennero a consolarlo, ma egli non volle essere consolato dicendo: «No, io voglio scendere in lutto dal figlio mio nella tomba». E il padre suo lo pianse.</p>
<p class="C37 V36">Intanto i Madianiti lo vendettero in Egitto a Potifar, consigliere del faraone e comandante delle guardie.</p>
<p class="C38 V1">In quel tempo Giuda si separò dai suoi fratelli e si stabilì presso un uomo di Adullam, di nome Chira.</p>
<p class="C38 V2">Qui Giuda vide la figlia di un Cananeo chiamato Sua, la prese in moglie e si unì a lei.</p>
<p class="C38 V3">Essa concepì e partorì un figlio e lo chiamò Er.</p>
<p class="C38 V4">Poi concepì ancora e partorì un figlio e lo chiamò Onan.</p>
<p class="C38 V5">Ancora un'altra volta partorì un figlio e lo chiamò Sela. Essa si trovava in Chezib, quando lo partorì.</p>
<p class="C38 V6">Giuda prese una moglie per il suo primogenito Er, la quale si chiamava Tamar.</p>
<p class="C38 V7">Ma Er, primogenito di Giuda, si rese odioso al Signore e il Signore lo fece morire.</p>
<p class="C38 V8">Allora Giuda disse a Onan: «Unisciti alla moglie del fratello, compi verso di lei il dovere di cognato e assicura così una posterità per il fratello».</p>
<p class="C38 V9">Ma Onan sapeva che la prole non sarebbe stata considerata come sua; ogni volta che si univa alla moglie del fratello, disperdeva per terra, per non dare una posterità al fratello.</p>
<p class="C38 V10">Ciò che egli faceva non fu gradito al Signore, il quale fece morire anche lui.</p>
<p class="C38 V11">Allora Giuda disse alla nuora Tamar: «Ritorna a casa da tuo padre come vedova fin quando il mio figlio Sela sarà cresciuto». Perché pensava: «Che non muoia anche questo come i suoi fratelli!». Così Tamar se ne andò e ritornò alla casa del padre.</p>
<p class="C38 V12">Passarono molti giorni e morì la figlia di Sua, moglie di Giuda. Quando Giuda ebbe finito il lutto, andò a Timna da quelli che tosavano il suo gregge e con lui vi era Chira, il suo amico di Adullam.</p>
<p class="C38 V13">Fu portata a Tamar questa notizia: «Ecco, tuo suocero va a Timna per la tosatura del suo gregge».</p>
<p class="C38 V14">Allora Tamar si tolse gli abiti vedovili, si coprì con il velo e se lo avvolse intorno, poi si pose a sedere all'ingresso di Enaim, che è sulla strada verso Timna. Aveva visto infatti che Sela era ormai cresciuto, ma che lei non gli era stata data in moglie.</p>
<p class="C38 V15">Giuda la vide e la credette una prostituta, perché essa si era coperta la faccia.</p>
<p class="C38 V16">Egli si diresse su quella strada verso di lei e disse: «Lascia che io venga con te!». Non sapeva infatti che quella fosse la sua nuora. Essa disse: «Che mi darai per venire con me?».</p>
<p class="C38 V17">Rispose: «Io ti manderò un capretto del gregge». Essa riprese: «Mi dai un pegno fin quando me lo avrai mandato?».</p>
<p class="C38 V18">Egli disse: «Qual è il pegno che ti devo dare?». Rispose: «Il tuo sigillo, il tuo cordone e il bastone che hai in mano». Allora glieli diede e le si unì. Essa concepì da lui.</p>
<p class="C38 V19">Poi si alzò e se ne andò; si tolse il velo e rivestì gli abiti vedovili.</p>
<p class="C38 V20">Giuda mandò il capretto per mezzo del suo amico di Adullam, per riprendere il pegno dalle mani di quella donna, ma quegli non la trovò.</p>
<p class="C38 V21">Domandò agli uomini di quel luogo: «Dov'è quella prostituta che stava in Enaim sulla strada?». Ma risposero: «Non c'è stata qui nessuna prostituta».</p>
<p class="C38 V22">Così tornò da Giuda e disse: «Non l'ho trovata; anche gli uomini di quel luogo dicevano: Non c'è stata qui nessuna prostituta».</p>
<p class="C38 V23">Allora Giuda disse: «Se li tenga! Altrimenti ci esponiamo agli scherni. Vedi che le ho mandato questo capretto, ma tu non l'hai trovata».</p>
<p class="C38 V24">Circa tre mesi dopo, fu portata a Giuda questa notizia: «Tamar, la tua nuora, si è prostituita e anzi è incinta a causa della prostituzione». Giuda disse: «Conducetela fuori e sia bruciata!».</p>
<p class="C38 V25">Essa veniva già condotta fuori, quando mandò a dire al suocero: «Dell'uomo a cui appartengono questi oggetti io sono incinta». E aggiunse: «Riscontra, dunque, di chi siano questo sigillo, questi cordoni e questo bastone».</p>
<p class="C38 V26">Giuda li riconobbe e disse: «Essa è più giusta di me, perché io non l'ho data a mio figlio Sela». E non ebbe più rapporti con lei.</p>
<p class="C38 V27">Quand'essa fu giunta al momento di partorire, ecco aveva nel grembo due gemelli.</p>
<p class="C38 V28">Durante il parto, uno di essi mise fuori una mano e la levatrice prese un filo scarlatto e lo legò attorno a quella mano, dicendo: «Questi è uscito per primo».</p>
<p class="C38 V29">Ma, quando questi ritirò la mano, ecco uscì suo fratello. Allora essa disse: «Come ti sei aperta una breccia?» e lo si chiamò Perez.</p>
<p class="C38 V30">Poi uscì suo fratello, che aveva il filo scarlatto alla mano, e lo si chiamò Zerach.</p>
<p class="C39 V1">Giuseppe era stato condotto in Egitto e Potifar, consigliere del faraone e comandante delle guardie, un Egiziano, lo acquistò da quegli Ismaeliti che l'avevano condotto laggiù.</p>
<p class="C39 V2">Allora il Signore fu con Giuseppe: a lui tutto riusciva bene e rimase nella casa dell'Egiziano, suo padrone.</p>
<p class="C39 V3">Il suo padrone si accorse che il Signore era con lui e che quanto egli intraprendeva il Signore faceva riuscire nelle sue mani.</p>
<p class="C39 V4">Così Giuseppe trovò grazia agli occhi di lui e divenne suo servitore personale; anzi quegli lo nominò suo maggiordomo e gli diede in mano tutti i suoi averi.</p>
<p class="C39 V5">Da quando egli lo aveva fatto suo maggiordomo e incaricato di tutti i suoi averi, il Signore benedisse la casa dell'Egiziano per causa di Giuseppe e la benedizione del Signore fu su quanto aveva, in casa e nella campagna.</p>
<p class="C39 V6">Così egli lasciò tutti i suoi averi nelle mani di Giuseppe e non gli domandava conto di nulla, se non del cibo che mangiava. Ora Giuseppe era bello di forma e avvenente di aspetto.</p>
<p class="C39 V7">Dopo questi fatti, la moglie del padrone gettò gli occhi su Giuseppe e gli disse: «Unisciti a me!».</p>
<p class="C39 V8">Ma egli rifiutò e disse alla moglie del suo padrone: «Vedi, il mio signore non mi domanda conto di quanto è nella sua casa e mi ha dato in mano tutti i suoi averi.</p>
<p class="C39 V9">Lui stesso non conta più di me in questa casa; non mi ha proibito nulla, se non te, perché sei sua moglie. E come potrei fare questo grande male e peccare contro Dio?».</p>
<p class="C39 V10">E, benché ogni giorno essa ne parlasse a Giuseppe, egli non acconsentì di unirsi, di darsi a lei.</p>
<p class="C39 V11">Ora un giorno egli entrò in casa per fare il suo lavoro, mentre non c'era nessuno dei domestici.</p>
<p class="C39 V12">Essa lo afferrò per la veste, dicendo: «Unisciti a me!». Ma egli le lasciò tra le mani la veste, fuggì e uscì.</p>
<p class="C39 V13">Allora essa, vedendo ch'egli le aveva lasciato tra le mani la veste ed era fuggito fuori,</p>
<p class="C39 V14">chiamò i suoi domestici e disse loro: «Guardate, ci ha condotto in casa un Ebreo per scherzare con noi! Mi si è accostato per unirsi a me, ma io ho gridato a gran voce.</p>
<p class="C39 V15">Egli, appena ha sentito che alzavo la voce e chiamavo, ha lasciato la veste accanto a me, è fuggito ed è uscito».</p>
<p class="C39 V16">Ed essa pose accanto a sé la veste di lui finché il padrone venne a casa.</p>
<p class="C39 V17">Allora gli disse le stesse cose: «Quel servo ebreo, che tu ci hai condotto in casa, mi si è accostato per scherzare con me.</p>
<p class="C39 V18">Ma appena io ho gridato e ho chiamato, ha abbandonato la veste presso di me ed è fuggito fuori».</p>
<p class="C39 V19">Quando il padrone udì le parole di sua moglie che gli parlava: «Proprio così mi ha fatto il tuo servo!», si accese d'ira.</p>
<p class="C39 V20">Il padrone di Giuseppe lo prese e lo mise nella prigione, dove erano detenuti i carcerati del re. Così egli rimase là in prigione.</p>
<p class="C39 V21">Ma il Signore fu con Giuseppe, gli conciliò benevolenza e gli fece trovare grazia agli occhi del comandante della prigione.</p>
<p class="C39 V22">Così il comandante della prigione affidò a Giuseppe tutti i carcerati che erano nella prigione e quanto c'era da fare là dentro, lo faceva lui.</p>
<p class="C39 V23">Il comandante della prigione non si prendeva cura più di nulla di quanto gli era affidato, perché il Signore era con lui e quello che egli faceva il Signore faceva riuscire.</p>
<p class="C40 V1">Dopo queste cose il coppiere del re d'Egitto e il panettiere offesero il loro padrone, il re d'Egitto.</p>
<p class="C40 V2">Il faraone si adirò contro i suoi due eunuchi, contro il capo dei coppieri e contro il capo dei panettieri,</p>
<p class="C40 V3">e li fece mettere in carcere nella casa del comandante delle guardie, nella prigione dove Giuseppe era detenuto.</p>
<p class="C40 V4">Il comandante delle guardie assegnò loro Giuseppe, perché li servisse. Così essi restarono nel carcere per un certo tempo.</p>
<p class="C40 V5">Ora, in una medesima notte, il coppiere e il panettiere del re d'Egitto, che erano detenuti nella prigione, ebbero tutti e due un sogno, ciascuno il suo sogno, che aveva un significato particolare.</p>
<p class="C40 V6">Alla mattina Giuseppe venne da loro e vide che erano afflitti.</p>
<p class="C40 V7">Allora interrogò gli eunuchi del faraone che erano con lui in carcere nella casa del suo padrone e disse: «Perché quest'oggi avete la faccia così triste?».</p>
<p class="C40 V8">Gli dissero: «Abbiamo fatto un sogno e non c'è chi lo interpreti». Giuseppe disse loro: «Non è forse Dio che ha in suo potere le interpretazioni? Raccontatemi dunque».</p>
<p class="C40 V9">Allora il capo dei coppieri raccontò il suo sogno a Giuseppe e gli disse: «Nel mio sogno, ecco mi stava davanti una vite,</p>
<p class="C40 V10">sulla quale erano tre tralci; non appena essa cominciò a germogliare, apparvero i fiori e i suoi grappoli maturarono gli acini.</p>
<p class="C40 V11">Io avevo in mano il calice del faraone; presi gli acini, li spremetti nella coppa del faraone e diedi la coppa in mano al faraone».</p>
<p class="C40 V12">Giuseppe gli disse: «Eccone la spiegazione: i tre tralci sono tre giorni.</p>
<p class="C40 V13">Fra tre giorni il faraone solleverà la tua testa e ti restituirà nella tua carica e tu porgerai il calice al faraone, secondo la consuetudine di prima, quando eri suo coppiere.</p>
<p class="C40 V14">Ma se, quando sarai felice, ti vorrai ricordare che io sono stato con te, fammi questo favore: parla di me al faraone e fammi uscire da questa casa.</p>
<p class="C40 V15">Perché io sono stato portato via ingiustamente dal paese degli Ebrei e anche qui non ho fatto nulla perché mi mettessero in questo sotterraneo».</p>
<p class="C40 V16">Allora il capo dei panettieri, vedendo che aveva dato un'interpretazione favorevole, disse a Giuseppe: «Quanto a me, nel mio sogno mi stavano sulla testa tre canestri di pane bianco</p>
<p class="C40 V17">e nel canestro che stava di sopra era ogni sorta di cibi per il faraone, quali si preparano dai panettieri. Ma gli uccelli li mangiavano dal canestro che avevo sulla testa».</p>
<p class="C40 V18">Giuseppe rispose e disse: «Questa è la spiegazione: i tre canestri sono tre giorni.</p>
<p class="C40 V19">Fra tre giorni il faraone solleverà la tua testa e ti impiccherà ad un palo e gli uccelli ti mangeranno la carne addosso».</p>
<p class="C40 V20">Appunto al terzo giorno - era il giorno natalizio del faraone - egli fece un banchetto a tutti i suoi ministri e allora sollevò la testa del capo dei coppieri e la testa del capo dei panettieri in mezzo ai suoi ministri.</p>
<p class="C40 V21">Restituì il capo dei coppieri al suo ufficio di coppiere, perché porgesse la coppa al faraone,</p>
<p class="C40 V22">e invece impiccò il capo dei panettieri, secondo l'interpretazione che Giuseppe aveva loro data.</p>
<p class="C40 V23">Ma il capo dei coppieri non si ricordò di Giuseppe e lo dimenticò.</p>
<p class="C41 V1">Al termine di due anni, il faraone sognò di trovarsi presso il Nilo.</p>
<p class="C41 V2">Ed ecco salirono dal Nilo sette vacche, belle di aspetto e grasse e si misero a pascolare tra i giunchi.</p>
<p class="C41 V3">Ed ecco, dopo quelle, sette altre vacche salirono dal Nilo, brutte di aspetto e magre, e si fermarono accanto alle prime vacche sulla riva del Nilo.</p>
<p class="C41 V4">Ma le vacche brutte di aspetto e magre divorarono le sette vacche belle di aspetto e grasse. E il faraone si svegliò.</p>
<p class="C41 V5">Poi si addormentò e sognò una seconda volta: ecco sette spighe spuntavano da un unico stelo, grosse e belle.</p>
<p class="C41 V6">Ma ecco sette spighe vuote e arse dal vento d'oriente spuntavano dopo quelle.</p>
<p class="C41 V7">Le spighe vuote inghiottirono le sette spighe grosse e piene. Poi il faraone si svegliò: era stato un sogno.</p>
<p class="C41 V8">Alla mattina il suo spirito ne era turbato, perciò convocò tutti gli indovini e tutti i saggi dell'Egitto. Il faraone raccontò loro il sogno, ma nessuno lo sapeva interpretare al faraone.</p>
<p class="C41 V9">Allora il capo dei coppieri parlò al faraone: «Io devo ricordare oggi le mie colpe.</p>
<p class="C41 V10">Il faraone si era adirato contro i suoi servi e li aveva messi in carcere nella casa del capo delle guardie, me e il capo dei panettieri.</p>
<p class="C41 V11">Noi facemmo un sogno nella stessa notte, io e lui; ma avemmo ciascuno un sogno con un significato particolare.</p>
<p class="C41 V12">Ora era là con noi un giovane ebreo, schiavo del capo delle guardie; noi gli raccontammo i nostri sogni ed egli ce li interpretò, dando a ciascuno spiegazione del suo sogno.</p>
<p class="C41 V13">Proprio come ci aveva interpretato, così avvenne: io fui restituito alla mia carica e l'altro fu impiccato».</p>
<p class="C41 V14">Allora il faraone convocò Giuseppe. Lo fecero uscire in fretta dal sotterraneo ed egli si rase, si cambiò gli abiti e si presentò al faraone.</p>
<p class="C41 V15">Il faraone disse a Giuseppe: «Ho fatto un sogno e nessuno lo sa interpretare; ora io ho sentito dire di te che ti basta ascoltare un sogno per interpretarlo subito».</p>
<p class="C41 V16">Giuseppe rispose al faraone: «Non io, ma Dio darà la risposta per la salute del faraone!».</p>
<p class="C41 V17">Allora il faraone disse a Giuseppe: «Nel mio sogno io mi trovavo sulla riva del Nilo.</p>
<p class="C41 V18">Quand'ecco salirono dal Nilo sette vacche grasse e belle di forma e si misero a pascolare tra i giunchi.</p>
<p class="C41 V19">Ed ecco sette altre vacche salirono dopo quelle, deboli, brutte di forma e magre: non ne vidi mai di così brutte in tutto il paese d'Egitto.</p>
<p class="C41 V20">Le vacche magre e brutte divorarono le prime sette vacche, quelle grasse.</p>
<p class="C41 V21">Queste entrarono nel loro corpo, ma non si capiva che vi fossero entrate, perché il loro aspetto era brutto come prima. E mi svegliai.</p>
<p class="C41 V22">Poi vidi nel sogno che sette spighe spuntavano da un solo stelo, piene e belle.</p>
<p class="C41 V23">Ma ecco sette spighe secche, vuote e arse dal vento d'oriente, spuntavano dopo quelle.</p>
<p class="C41 V24">Le spighe vuote inghiottirono le sette spighe belle. Ora io l'ho detto agli indovini, ma nessuno mi dà la spiegazione».</p>
<p class="C41 V25">Allora Giuseppe disse al faraone: «Il sogno del faraone è uno solo: quello che Dio sta per fare, lo ha indicato al faraone.</p>
<p class="C41 V26">Le sette vacche belle sono sette anni e le sette spighe belle sono sette anni: è un solo sogno.</p>
<p class="C41 V27">E le sette vacche magre e brutte, che salgono dopo quelle, sono sette anni e le sette spighe vuote, arse dal vento d'oriente, sono sette anni: vi saranno sette anni di carestia.</p>
<p class="C41 V28">È appunto ciò che ho detto al faraone: quanto Dio sta per fare, l'ha manifestato al faraone.</p>
<p class="C41 V29">Ecco stanno per venire sette anni, in cui sarà grande abbondanza in tutto il paese d'Egitto.</p>
<p class="C41 V30">Poi a questi succederanno sette anni di carestia; si dimenticherà tutta quella abbondanza nel paese d'Egitto e la carestia consumerà il paese.</p>
<p class="C41 V31">Si dimenticherà che vi era stata l'abbondanza nel paese a causa della carestia venuta in seguito, perché sarà molto dura.</p>
<p class="C41 V32">Quanto al fatto che il sogno del faraone si è ripetuto due volte, significa che la cosa è decisa da Dio e che Dio si affretta ad eseguirla.</p>
<p class="C41 V33">Ora il faraone pensi a trovare un uomo intelligente e saggio e lo metta a capo del paese d'Egitto.</p>
<p class="C41 V34">Il faraone inoltre proceda ad istituire funzionari sul paese, per prelevare un quinto sui prodotti del paese d'Egitto durante i sette anni di abbondanza.</p>
<p class="C41 V35">Essi raccoglieranno tutti i viveri di queste annate buone che stanno per venire, ammasseranno il grano sotto l'autorità del faraone e lo terranno in deposito nelle città.</p>
<p class="C41 V36">Questi viveri serviranno al paese di riserva per i sette anni di carestia che verranno nel paese d'Egitto; così il paese non sarà distrutto dalla carestia».</p>
<p class="C41 V37">La cosa piacque al faraone e a tutti i suoi ministri.</p>
<p class="C41 V38">Il faraone disse ai ministri: «Potremo trovare un uomo come questo, in cui sia lo spirito di Dio?».</p>
<p class="C41 V39">Poi il faraone disse a Giuseppe: «Dal momento che Dio ti ha manifestato tutto questo, nessuno è intelligente e saggio come te.</p>
<p class="C41 V40">Tu stesso sarai il mio maggiordomo e ai tuoi ordini si schiererà tutto il mio popolo: solo per il trono io sarò più grande di te».</p>
<p class="C41 V41">Il faraone disse a Giuseppe: «Ecco, io ti metto a capo di tutto il paese d'Egitto».</p>
<p class="C41 V42">Il faraone si tolse di mano l'anello e lo pose sulla mano di Giuseppe; lo rivestì di abiti di lino finissimo e gli pose al collo un monile d'oro.</p>
<p class="C41 V43">Poi lo fece montare sul suo secondo carro e davanti a lui si gridava: «Abrech». E così lo si stabilì su tutto il paese d'Egitto.</p>
<p class="C41 V44">Poi il faraone disse a Giuseppe: «Sono il faraone, ma senza il tuo permesso nessuno potrà alzare la mano o il piede in tutto il paese d'Egitto».</p>
<p class="C41 V45">E il faraone chiamò Giuseppe Zafnat-Paneach e gli diede in moglie Asenat, figlia di Potifera, sacerdote di On. Giuseppe uscì per tutto il paese d'Egitto.</p>
<p class="C41 V46">Giuseppe aveva trent'anni quando si presentò al faraone re d'Egitto. Poi Giuseppe si allontanò dal faraone e percorse tutto il paese d'Egitto.</p>
<p class="C41 V47">Durante i sette anni di abbondanza la terra produsse a profusione.</p>
<p class="C41 V48">Egli raccolse tutti i viveri dei sette anni, nei quali vi era stata l'abbondanza nel paese d'Egitto, e ripose i viveri nelle città, cioè in ogni città ripose i viveri della campagna circostante.</p>
<p class="C41 V49">Giuseppe ammassò il grano come la sabbia del mare, in grandissima quantità, così che non se ne fece più il computo, perché era incalcolabile.</p>
<p class="C41 V50">Intanto nacquero a Giuseppe due figli, prima che venisse l'anno della carestia; glieli partorì Asenat, figlia di Potifera, sacerdote di On.</p>
<p class="C41 V51">Giuseppe chiamò il primogenito Manasse, «perché - disse - Dio mi ha fatto dimenticare ogni affanno e tutta la casa di mio padre».</p>
<p class="C41 V52">E il secondo lo chiamò Efraim, «perché - disse - Dio mi ha reso fecondo nel paese della mia afflizione».</p>
<p class="C41 V53">Poi finirono i sette anni di abbondanza nel paese d'Egitto</p>
<p class="C41 V54">e cominciarono i sette anni di carestia, come aveva detto Giuseppe. Ci fu carestia in tutti i paesi, ma in tutto l'Egitto c'era il pane.</p>
<p class="C41 V55">Poi tutto il paese d'Egitto cominciò a sentire la fame e il popolo gridò al faraone per avere il pane. Allora il faraone disse a tutti gli Egiziani: «Andate da Giuseppe; fate quello che vi dirà».</p>
<p class="C41 V56">La carestia dominava su tutta la terra. Allora Giuseppe aprì tutti i depositi in cui vi era grano e vendette il grano agli Egiziani, mentre la carestia si aggravava in Egitto.</p>
<p class="C41 V57">E da tutti i paesi venivano in Egitto per acquistare grano da Giuseppe, perché la carestia infieriva su tutta la terra.</p>
<p class="C42 V1">Ora Giacobbe seppe che in Egitto c'era il grano; perciò disse ai figli: «Perché state a guardarvi l'un l'altro?».</p>
<p class="C42 V2">E continuò: «Ecco, ho sentito dire che vi è il grano in Egitto. Andate laggiù e compratene per noi, perché possiamo conservarci in vita e non morire».</p>
<p class="C42 V3">Allora i dieci fratelli di Giuseppe scesero per acquistare il frumento in Egitto.</p>
<p class="C42 V4">Ma quanto a Beniamino, fratello di Giuseppe, Giacobbe non lo mandò con i fratelli perché diceva: «Non gli succeda qualche disgrazia!».</p>
<p class="C42 V5">Arrivarono dunque i figli d'Israele per acquistare il grano, in mezzo ad altri che pure erano venuti, perché nel paese di Canaan c'era la carestia.</p>
<p class="C42 V6">Ora Giuseppe aveva autorità sul paese e vendeva il grano a tutto il popolo del paese. Perciò i fratelli di Giuseppe vennero da lui e gli si prostrarono davanti con la faccia a terra.</p>
<p class="C42 V7">Giuseppe vide i suoi fratelli e li riconobbe, ma fece l'estraneo verso di loro, parlò duramente e disse: «Di dove siete venuti?». Risposero: «Dal paese di Canaan per comperare viveri».</p>
<p class="C42 V8">Giuseppe riconobbe dunque i fratelli, mentre essi non lo riconobbero.</p>
<p class="C42 V9">Si ricordò allora Giuseppe dei sogni che aveva avuti a loro riguardo e disse loro: «Voi siete spie! Voi siete venuti a vedere i punti scoperti del paese».</p>
<p class="C42 V10">Gli risposero: «No, signore mio; i tuoi servi sono venuti per acquistare viveri.</p>
<p class="C42 V11">Noi siamo tutti figli di un solo uomo. Noi siamo sinceri. I tuoi servi non sono spie!».</p>
<p class="C42 V12">Ma egli disse loro: «No, voi siete venuti a vedere i punti scoperti del paese!».</p>
<p class="C42 V13">Allora essi dissero: «Dodici sono i tuoi servi, siamo fratelli, figli di un solo uomo, nel paese di Canaan; ecco il più giovane è ora presso nostro padre e uno non c'è più».</p>
<p class="C42 V14">Giuseppe disse loro: «Le cose stanno come vi ho detto: voi siete spie.</p>
<p class="C42 V15">In questo modo sarete messi alla prova: per la vita del faraone, non uscirete di qui se non quando vi avrà raggiunto il vostro fratello più giovane.</p>
<p class="C42 V16">Mandate uno di voi a prendere il vostro fratello; voi rimarrete prigionieri. Siano così messe alla prova le vostre parole, per sapere se la verità è dalla vostra parte. Se no, per la vita del faraone, voi siete spie!».</p>
<p class="C42 V17">E li tenne in carcere per tre giorni.</p>
<p class="C42 V18">Al terzo giorno Giuseppe disse loro: «Fate questo e avrete salva la vita; io temo Dio!</p>
<p class="C42 V19">Se voi siete sinceri, uno dei vostri fratelli resti prigioniero nel vostro carcere e voi andate a portare il grano per la fame delle vostre case.</p>
<p class="C42 V20">Poi mi condurrete qui il vostro fratello più giovane. Allora le vostre parole si dimostreranno vere e non morirete». Essi annuirono.</p>
<p class="C42 V21">Allora si dissero l'un l'altro: «Certo su di noi grava la colpa nei riguardi di nostro fratello, perché abbiamo visto la sua angoscia quando ci supplicava e non lo abbiamo ascoltato. Per questo ci è venuta addosso quest'angoscia».</p>
<p class="C42 V22">Ruben prese a dir loro: «Non ve lo avevo detto io: Non peccate contro il ragazzo? Ma non mi avete dato ascolto. Ecco ora ci si domanda conto del suo sangue».</p>
<p class="C42 V23">Non sapevano che Giuseppe li capiva, perché tra lui e loro vi era l'interprete.</p>
<p class="C42 V24">Allora egli si allontanò da loro e pianse. Poi tornò e parlò con essi. Scelse tra di loro Simeone e lo fece incatenare sotto i loro occhi.</p>
<p class="C42 V25">Quindi Giuseppe diede ordine che si riempissero di grano i loro sacchi e si rimettesse il denaro di ciascuno nel suo sacco e si dessero loro provviste per il viaggio. E così venne loro fatto.</p>
<p class="C42 V26">Essi caricarono il grano sugli asini e partirono di là.</p>
<p class="C42 V27">Ora in un luogo dove passavano la notte uno di essi aprì il sacco per dare il foraggio all'asino e vide il proprio denaro alla bocca del sacco.</p>
<p class="C42 V28">Disse ai fratelli: «Mi è stato restituito il denaro: eccolo qui nel mio sacco!». Allora si sentirono mancare il cuore e tremarono, dicendosi l'un l'altro: «Che è mai questo che Dio ci ha fatto?».</p>
<p class="C42 V29">Arrivati da Giacobbe loro padre, nel paese di Canaan, gli riferirono tutte le cose che erano loro capitate:</p>
<p class="C42 V30">«Quell'uomo che è il signore del paese ci ha parlato duramente e ci ha messi in carcere come spie del paese.</p>
<p class="C42 V31">Allora gli abbiamo detto: Noi siamo sinceri; non siamo spie!</p>
<p class="C42 V32">Noi siamo dodici fratelli, figli di nostro padre: uno non c'è più e il più giovane è ora presso nostro padre nel paese di Canaan.</p>
<p class="C42 V33">Ma l'uomo, signore del paese, ci ha risposto: In questo modo io saprò se voi siete sinceri: lasciate qui con me uno dei vostri fratelli, prendete il grano necessario alle vostre case e andate.</p>
<p class="C42 V34">Poi conducetemi il vostro fratello più giovane; così saprò che non siete spie, ma che siete sinceri; io vi renderò vostro fratello e voi potrete percorrere il paese in lungo e in largo».</p>
<p class="C42 V35">Mentre vuotavano i sacchi, ciascuno si accorse di avere la sua borsa di denaro nel proprio sacco. Quando essi e il loro padre videro le borse di denaro, furono presi dal timore.</p>
<p class="C42 V36">E il padre loro Giacobbe disse: «Voi mi avete privato dei figli! Giuseppe non c'è più, Simeone non c'è più e Beniamino me lo volete prendere. Su di me tutto questo ricade!».</p>
<p class="C42 V37">Allora Ruben disse al padre: «Farai morire i miei due figli, se non te lo ricondurrò. Affidalo a me e io te lo restituirò».</p>
<p class="C42 V38">Ma egli rispose: «Il mio figlio non verrà laggiù con voi, perché suo fratello è morto ed egli è rimasto solo. Se gli capitasse una disgrazia durante il viaggio che volete fare, voi fareste scendere con dolore la mia canizie negli inferi».</p>
<p class="C43 V1">La carestia continuava a gravare sul paese.</p>
<p class="C43 V2">Quando ebbero finito di consumare il grano che avevano portato dall'Egitto, il padre disse loro: «Tornate là e acquistate per noi un po' di viveri».</p>
<p class="C43 V3">Ma Giuda gli disse: «Quell'uomo ci ha dichiarato severamente: Non verrete alla mia presenza, se non avrete con voi il vostro fratello!</p>
<p class="C43 V4">Se tu sei disposto a lasciar partire con noi nostro fratello, andremo laggiù e ti compreremo il grano.</p>
<p class="C43 V5">Ma se tu non lo lasci partire, noi non ci andremo, perché quell'uomo ci ha detto: Non verrete alla mia presenza, se non avrete con voi il vostro fratello!».</p>
<p class="C43 V6">Israele disse: «Perché mi avete fatto questo male, cioè far sapere a quell'uomo che avevate ancora un fratello?».</p>
<p class="C43 V7">Risposero: «Quell'uomo ci ha interrogati con insistenza intorno a noi e alla nostra parentela: È ancora vivo vostro padre? Avete qualche fratello? e noi abbiamo risposto secondo queste domande. Potevamo sapere ch'egli avrebbe detto: Conducete qui vostro fratello?».</p>
<p class="C43 V8">Giuda disse a Israele suo padre: «Lascia venire il giovane con me; partiremo subito per vivere e non morire, noi, tu e i nostri bambini.</p>
<p class="C43 V9">Io mi rendo garante di lui: dalle mie mani lo reclamerai. Se non te lo ricondurrò, se non te lo riporterò, io sarò colpevole contro di te per tutta la vita.</p>
<p class="C43 V10">Se non avessimo indugiato, ora saremmo già di ritorno per la seconda volta».</p>
<p class="C43 V11">Israele loro padre rispose: «Se è così, fate pure: mettete nei vostri bagagli i prodotti più scelti del paese e portateli in dono a quell'uomo: un po' di balsamo, un po' di miele, resina e laudano, pistacchi e mandorle.</p>
<p class="C43 V12">Prendete con voi doppio denaro, il denaro cioè che è stato rimesso nella bocca dei vostri sacchi lo porterete indietro: forse si tratta di un errore.</p>
<p class="C43 V13">Prendete anche vostro fratello, partite e tornate da quell'uomo.</p>
<p class="C43 V14">Dio onnipotente vi faccia trovare misericordia presso quell'uomo, così che vi rilasci l'altro fratello e Beniamino. Quanto a me, una volta che non avrò più i miei figli, non li avrò più...!».</p>
<p class="C43 V15">Presero dunque i nostri uomini questo dono e il doppio del denaro e anche Beniamino, partirono, scesero in Egitto e si presentarono a Giuseppe.</p>
<p class="C43 V16">Quando Giuseppe ebbe visto Beniamino con loro, disse al suo maggiordomo: «Conduci questi uomini in casa, macella quello che occorre e prepara, perché questi uomini mangeranno con me a mezzogiorno».</p>
<p class="C43 V17">Il maggiordomo fece come Giuseppe aveva ordinato e introdusse quegli uomini nella casa di Giuseppe.</p>
<p class="C43 V18">Ma quegli uomini si spaventarono, perché venivano condotti in casa di Giuseppe, e dissero: «A causa del denaro, rimesso nei nostri sacchi l'altra volta, ci si vuol condurre là: per assalirci, piombarci addosso e prenderci come schiavi con i nostri asini».</p>
<p class="C43 V19">Allora si avvicinarono al maggiordomo della casa di Giuseppe e parlarono con lui all'ingresso della casa;</p>
<p class="C43 V20">dissero: «Mio signore, noi siamo venuti già un'altra volta per comperare viveri.</p>
<p class="C43 V21">Quando fummo arrivati ad un luogo per passarvi la notte, aprimmo i sacchi ed ecco il denaro di ciascuno si trovava alla bocca del suo sacco: proprio il nostro denaro con il suo peso esatto. Allora noi l'abbiamo portato indietro</p>
<p class="C43 V22">e, per acquistare i viveri, abbiamo portato con noi altro denaro. Non sappiamo chi abbia messo nei sacchi il nostro denaro!».</p>
<p class="C43 V23">Ma quegli disse: «State in pace, non temete! Il vostro Dio e il Dio dei padri vostri vi ha messo un tesoro nei sacchi; il vostro denaro è pervenuto a me». E portò loro Simeone.</p>
<p class="C43 V24">Quell'uomo fece entrare gli uomini nella casa di Giuseppe, diede loro acqua, perché si lavassero i piedi e diede il foraggio ai loro asini.</p>
<p class="C43 V25">Essi prepararono il dono nell'attesa che Giuseppe arrivasse a mezzogiorno, perché avevano saputo che avrebbero preso cibo in quel luogo.</p>
<p class="C43 V26">Quando Giuseppe arrivò a casa, gli presentarono il dono, che avevano con sé, e si prostrarono davanti a lui con la faccia a terra.</p>
<p class="C43 V27">Egli domandò loro come stavano e disse: «Sta bene il vostro vecchio padre, di cui mi avete parlato? Vive ancora?».</p>
<p class="C43 V28">Risposero: «Il tuo servo, nostro padre, sta bene, è ancora vivo» e si inginocchiarono prostrandosi.</p>
<p class="C43 V29">Egli alzò gli occhi e guardò Beniamino, suo fratello, il figlio di sua madre, e disse: «È questo il vostro fratello più giovane, di cui mi avete parlato?» e aggiunse: «Dio ti conceda grazia, figlio mio!».</p>
<p class="C43 V30">Giuseppe uscì in fretta, perché si era commosso nell'intimo alla presenza di suo fratello e sentiva il bisogno di piangere; entrò nella sua camera e pianse.</p>
<p class="C43 V31">Poi si lavò la faccia, uscì e, facendosi forza, ordinò: «Servite il pasto».</p>
<p class="C43 V32">Fu servito per lui a parte, per loro a parte e per i commensali egiziani a parte, perché gli Egiziani non possono prender cibo con gli Ebrei: ciò sarebbe per loro un abominio.</p>
<p class="C43 V33">Presero posto davanti a lui dal primogenito al più giovane, ciascuno in ordine di età ed essi si guardavano con meraviglia l'un l'altro.</p>
<p class="C43 V34">Egli fece portare loro porzioni prese dalla propria mensa, ma la porzione di Beniamino era cinque volte più abbondante di quella di tutti gli altri. E con lui bevvero fino all'allegria.</p>
<p class="C44 V1">Diede poi questo ordine al maggiordomo della sua casa: «Riempi i sacchi di quegli uomini di tanti viveri quanti ne possono contenere e metti il denaro di ciascuno alla bocca del suo sacco.</p>
<p class="C44 V2">Insieme metterai la mia coppa, la coppa d'argento, alla bocca del sacco del più giovane, con il denaro del suo grano». Quegli fece secondo l'ordine di Giuseppe.</p>
<p class="C44 V3">Al mattino, fattosi chiaro, quegli uomini furono fatti partire con i loro asini.</p>
<p class="C44 V4">Erano appena usciti dalla città e ancora non si erano allontanati, quando Giuseppe disse al maggiordomo della sua casa: «Su, insegui quegli uomini, raggiungili e di' loro: Perché avete reso male per bene?</p>
<p class="C44 V5">Non è forse questa la coppa in cui beve il mio signore e per mezzo della quale egli suole trarre i presagi? Avete fatto male a fare così».</p>
<p class="C44 V6">Egli li raggiunse e ripetè loro queste parole.</p>
<p class="C44 V7">Quelli gli dissero: «Perché il mio signore dice queste cose? Lungi dai tuoi servi il fare una tale cosa!</p>
<p class="C44 V8">Ecco, il denaro che abbiamo trovato alla bocca dei nostri sacchi te lo abbiamo riportato dal paese di Canaan e come potremmo rubare argento od oro dalla casa del tuo padrone?</p>
<p class="C44 V9">Quello dei tuoi servi, presso il quale si troverà, sarà messo a morte e anche noi diventeremo schiavi del mio signore».</p>
<p class="C44 V10">Rispose: «Ebbene, come avete detto, così sarà: colui, presso il quale si troverà, sarà mio schiavo e voi sarete innocenti».</p>
<p class="C44 V11">Ciascuno si affrettò a scaricare a terra il suo sacco e lo aprì.</p>
<p class="C44 V12">Quegli li frugò dal maggiore al più piccolo, e la coppa fu trovata nel sacco di Beniamino.</p>
<p class="C44 V13">Allora essi si stracciarono le vesti, ricaricarono ciascuno il proprio asino e tornarono in città.</p>
<p class="C44 V14">Giuda e i suoi fratelli vennero nella casa di Giuseppe, che si trovava ancora là, e si gettarono a terra davanti a lui.</p>
<p class="C44 V15">Giuseppe disse loro: «Che azione avete commessa? Non sapete che un uomo come me è capace di indovinare?».</p>
<p class="C44 V16">Giuda disse: «Che diremo al mio signore? Come parlare? Come giustificarci? Dio ha scoperto la colpa dei tuoi servi... Eccoci schiavi del mio signore, noi e colui che è stato trovato in possesso della coppa».</p>
<p class="C44 V17">Ma egli rispose: «Lungi da me il far questo! L'uomo trovato in possesso della coppa, lui sarà mio schiavo: quanto a voi, tornate in pace da vostro padre».</p>
<p class="C44 V18">Allora Giuda gli si fece innanzi e disse: «Mio signore, sia permesso al tuo servo di far sentire una parola agli orecchi del mio signore; non si accenda la tua ira contro il tuo servo, perché il faraone è come te!</p>
<p class="C44 V19">Il mio signore aveva interrogato i suoi servi: Avete un padre o un fratello?</p>
<p class="C44 V20">E noi avevamo risposto al mio signore: Abbiamo un padre vecchio e un figlio ancor giovane natogli in vecchiaia, suo fratello è morto ed egli è rimasto il solo dei figli di sua madre e suo padre lo ama.</p>
<p class="C44 V21">Tu avevi detto ai tuoi servi: Conducetelo qui da me, perché lo possa vedere con i miei occhi.</p>
<p class="C44 V22">Noi avevamo risposto al mio signore: Il giovinetto non può abbandonare suo padre: se lascerà suo padre, questi morirà.</p>
<p class="C44 V23">Ma tu avevi soggiunto ai tuoi servi: Se il vostro fratello minore non verrà qui con voi, non potrete più venire alla mia presenza.</p>
<p class="C44 V24">Quando dunque eravamo ritornati dal tuo servo, mio padre, gli riferimmo le parole del mio signore.</p>
<p class="C44 V25">E nostro padre disse: Tornate ad acquistare per noi un po' di viveri.</p>
<p class="C44 V26">E noi rispondemmo: Non possiamo ritornare laggiù: se c'è con noi il nostro fratello minore, andremo; altrimenti, non possiamo essere ammessi alla presenza di quell'uomo senza avere con noi il nostro fratello minore.</p>
<p class="C44 V27">Allora il tuo servo, mio padre, ci disse: Voi sapete che due figli mi aveva procreato mia moglie.</p>
<p class="C44 V28">Uno partì da me e dissi: certo è stato sbranato! Da allora non l'ho più visto.</p>
<p class="C44 V29">Se ora mi porterete via anche questo e gli capitasse una disgrazia, voi fareste scendere con dolore la mia canizie nella tomba.</p>
<p class="C44 V30">Ora, quando io arriverò dal tuo servo, mio padre, e il giovinetto non sarà con noi, mentre la vita dell'uno è legata alla vita dell'altro,</p>
<p class="C44 V31">appena egli avrà visto che il giovinetto non è con noi, morirà e i tuoi servi avranno fatto scendere con dolore negli inferi la canizie del tuo servo, nostro padre.</p>
<p class="C44 V32">Ma il tuo servo si è reso garante del giovinetto presso mio padre: Se non te lo ricondurrò, sarò colpevole verso mio padre per tutta la vita.</p>
<p class="C44 V33">Ora, lascia che il tuo servo rimanga invece del giovinetto come schiavo del mio signore e il giovinetto torni lassù con i suoi fratelli!</p>
<p class="C44 V34">Perché, come potrei tornare da mio padre senz'avere con me il giovinetto? Ch'io non veda il male che colpirebbe mio padre!».</p>
<p class="C45 V1">Allora Giuseppe non potè più contenersi dinanzi ai circostanti e gridò: «Fate uscire tutti dalla mia presenza!». Così non restò nessuno presso di lui, mentre Giuseppe si faceva conoscere ai suoi fratelli.</p>
<p class="C45 V2">Ma diede in un grido di pianto e tutti gli Egiziani lo sentirono e la cosa fu risaputa nella casa del faraone.</p>
<p class="C45 V3">Giuseppe disse ai fratelli: «Io sono Giuseppe! Vive ancora mio padre?». Ma i suoi fratelli non potevano rispondergli, perché atterriti dalla sua presenza.</p>
<p class="C45 V4">Allora Giuseppe disse ai fratelli: «Avvicinatevi a me!». Si avvicinarono e disse loro: «Io sono Giuseppe, il vostro fratello, che voi avete venduto per l'Egitto.</p>
<p class="C45 V5">Ma ora non vi rattristate e non vi crucciate per avermi venduto quaggiù, perché Dio mi ha mandato qui prima di voi per conservarvi in vita.</p>
<p class="C45 V6">Perché già da due anni vi è la carestia nel paese e ancora per cinque anni non vi sarà né aratura né mietitura.</p>
<p class="C45 V7">Dio mi ha mandato qui prima di voi, per assicurare a voi la sopravvivenza nel paese e per salvare in voi la vita di molta gente.</p>
<p class="C45 V8">Dunque non siete stati voi a mandarmi qui, ma Dio ed Egli mi ha stabilito padre per il faraone, signore su tutta la sua casa e governatore di tutto il paese d'Egitto.</p>
<p class="C45 V9">Affrettatevi a salire da mio padre e ditegli: Dice il tuo figlio Giuseppe: Dio mi ha stabilito signore di tutto l'Egitto. Vieni quaggiù presso di me e non tardare.</p>
<p class="C45 V10">Abiterai nel paese di Gosen e starai vicino a me tu, i tuoi figli e i figli dei tuoi figli, i tuoi greggi e i tuoi armenti e tutti i tuoi averi.</p>
<p class="C45 V11">Là io ti darò sostentamento, poiché la carestia durerà ancora cinque anni, e non cadrai nell'indigenza tu, la tua famiglia e quanto possiedi.</p>
<p class="C45 V12">Ed ecco, i vostri occhi lo vedono e lo vedono gli occhi di mio fratello Beniamino: è la mia bocca che vi parla!</p>
<p class="C45 V13">Riferite a mio padre tutta la gloria che io ho in Egitto e quanto avete visto; affrettatevi a condurre quaggiù mio padre».</p>
<p class="C45 V14">Allora egli si gettò al collo di Beniamino e pianse. Anche Beniamino piangeva stretto al suo collo.</p>
<p class="C45 V15">Poi baciò tutti i fratelli e pianse stringendoli a sé. Dopo, i suoi fratelli si misero a conversare con lui.</p>
<p class="C45 V16">Intanto nella casa del faraone si era diffusa la voce: «Sono venuti i fratelli di Giuseppe!» e questo fece piacere al faraone e ai suoi ministri.</p>
<p class="C45 V17">Allora il faraone disse a Giuseppe: «Di' ai tuoi fratelli: Fate questo: caricate le cavalcature, partite e andate nel paese di Canaan.</p>
<p class="C45 V18">Poi prendete vostro padre e le vostre famiglie e venite da me e io vi darò il meglio del paese d'Egitto e mangerete i migliori prodotti della terra.</p>
<p class="C45 V19">Quanto a te, da' loro questo comando: Fate questo: prendete con voi dal paese d'Egitto carri per i vostri bambini e le vostre donne, prendete vostro padre e venite.</p>
<p class="C45 V20">Non abbiate rincrescimento per la vostra roba, perché il meglio di tutto il paese sarà vostro».</p>
<p class="C45 V21">Così fecero i figli di Israele. Giuseppe diede loro carri secondo l'ordine del faraone e diede loro una provvista per il viaggio.</p>
<p class="C45 V22">Diede a tutti una muta di abiti per ciascuno, ma a Beniamino diede trecento sicli d'argento e cinque mute di abiti.</p>
<p class="C45 V23">Allo stesso modo mandò al padre dieci asini carichi dei migliori prodotti dell'Egitto e dieci asine cariche di grano, pane e viveri per il viaggio del padre.</p>
<p class="C45 V24">Poi congedò i fratelli e, mentre partivano, disse loro: «Non litigate durante il viaggio!».</p>
<p class="C45 V25">Così essi ritornarono dall'Egitto e arrivarono nel paese di Canaan, dal loro padre Giacobbe</p>
<p class="C45 V26">e subito gli riferirono: «Giuseppe è ancora vivo, anzi governa tutto il paese d'Egitto!». Ma il suo cuore rimase freddo, perché non poteva credere loro.</p>
<p class="C45 V27">Quando però essi gli riferirono tutte le parole che Giuseppe aveva detto loro ed egli vide i carri che Giuseppe gli aveva mandati per trasportarlo, allora lo spirito del loro padre Giacobbe si rianimò.</p>
<p class="C45 V28">Israele disse: «Basta! Giuseppe, mio figlio, è vivo. Andrò a vederlo prima di morire!».</p>
<p class="C46 V1">Israele dunque levò le tende con quanto possedeva e arrivò a Bersabea, dove offrì sacrifici al Dio di suo padre Isacco.</p>
<p class="C46 V2">Dio disse a Israele in una visione notturna: «Giacobbe, Giacobbe!». Rispose: «Eccomi!».</p>
<p class="C46 V3">Riprese: «Io sono Dio, il Dio di tuo padre. Non temere di scendere in Egitto, perché laggiù io farò di te un grande popolo.</p>
<p class="C46 V4">Io scenderò con te in Egitto e io certo ti farò tornare. Giuseppe ti chiuderà gli occhi».</p>
<p class="C46 V5">Giacobbe si alzò da Bersabea e i figli di Israele fecero salire il loro padre Giacobbe, i loro bambini e le loro donne sui carri che il faraone aveva mandati per trasportarlo.</p>
<p class="C46 V6">Essi presero il loro bestiame e tutti i beni che avevano acquistati nel paese di Canaan e vennero in Egitto; Giacobbe cioè e con lui tutti i suoi discendenti;</p>
<p class="C46 V7">i suoi figli e i nipoti, le sue figlie e le nipoti, tutti i suoi discendenti egli condusse con sé in Egitto.</p>
<p class="C46 V8">Questi sono i nomi dei figli d'Israele che entrarono in Egitto: Giacobbe e i suoi figli, il primogenito di Giacobbe, Ruben.</p>
<p class="C46 V9">I figli di Ruben: Enoch, Pallu, Chezron e Carmi.</p>
<p class="C46 V10">I figli di Simeone: Iemuel, Iamin, Oad, Iachin, Socar e Saul, figlio della Cananea.</p>
<p class="C46 V11">I figli di Levi: Gherson, Keat e Merari.</p>
<p class="C46 V12">I figli di Giuda: Er, Onan, Sela, Perez e Zerach; ma Er e Onan morirono nel paese di Canaan. Furono figli di Perez: Chezron e Amul.</p>
<p class="C46 V13">I figli di Issacar: Tola, Puva, Giobbe e Simron.</p>
<p class="C46 V14">I figli di Zàbulon: Sered, Elon e Iacleel.</p>
<p class="C46 V15">Questi sono i figli che Lia partorì a Giacobbe in Paddan-Aram insieme con la figlia Dina; tutti i suoi figli e le sue figlie erano trentatré persone.</p>
<p class="C46 V16">I figli di Gad: Zifion, Agghi, Suni, Esbon, Eri, Arodi e Areli.</p>
<p class="C46 V17">I figli di Aser: Imma, Isva, Isvi, Beria e la loro sorella Serach. I figli di Beria: Eber e Malchiel.</p>
<p class="C46 V18">Questi sono i figli di Zilpa, che Làbano aveva dato alla figlia Lia; essa li partorì a Giacobbe: sono sedici persone.</p>
<p class="C46 V19">I figli di Rachele, moglie di Giacobbe: Giuseppe e Beniamino.</p>
<p class="C46 V20">A Giuseppe nacquero in Egitto Efraim e Manasse, che gli partorì Asenat, figlia di Potifera, sacerdote di On.</p>
<p class="C46 V21">I figli di Beniamino: Bela, Becher e Asbel, Ghera, Naaman, Echi, Ros, Muppim, Uppim e Arde.</p>
<p class="C46 V22">Questi sono i figli che Rachele partorì a Giacobbe; in tutto sono quattordici persone.</p>
<p class="C46 V23">I figli di Dan: Usim.</p>
<p class="C46 V24">I figli di Nèftali: Iacseel, Guni, Ieser e Sillem.</p>
<p class="C46 V25">Questi sono i figli di Bila, che Làbano diede alla figlia Rachele, ed essa li partorì a Giacobbe; in tutto sette persone.</p>
<p class="C46 V26">Tutte le persone che entrarono con Giacobbe in Egitto, uscite dai suoi fianchi, senza le mogli dei figli di Giacobbe, sono sessantasei.</p>
<p class="C46 V27">I figli che nacquero a Giuseppe in Egitto sono due persone. Tutte le persone della famiglia di Giacobbe, che entrarono in Egitto, sono settanta.</p>
<p class="C46 V28">Ora egli aveva mandato Giuda avanti a sé da Giuseppe, perché questi desse istruzioni in Gosen prima del suo arrivo. Poi arrivarono al paese di Gosen.</p>
<p class="C46 V29">Allora Giuseppe fece attaccare il suo carro e salì in Gosen incontro a Israele, suo padre. Appena se lo vide davanti, gli si gettò al collo e pianse a lungo stretto al suo collo.</p>
<p class="C46 V30">Israele disse a Giuseppe: «Posso anche morire, questa volta, dopo aver visto la tua faccia, perché sei ancora vivo».</p>
<p class="C46 V31">Allora Giuseppe disse ai fratelli e alla famiglia del padre: «Vado ad informare il faraone e a dirgli: I miei fratelli e la famiglia di mio padre, che erano nel paese di Canaan, sono venuti da me.</p>
<p class="C46 V32">Ora questi uomini sono pastori di greggi, si occupano di bestiame, e hanno condotto i loro greggi, i loro armenti e tutti i loro averi.</p>
<p class="C46 V33">Quando dunque il faraone vi chiamerà e vi domanderà: Qual è il vostro mestiere?,</p>
<p class="C46 V34">voi risponderete: Gente dedita al bestiame sono stati i tuoi servi, dalla nostra fanciullezza fino ad ora, noi e i nostri padri. Questo perché possiate risiedere nel paese di Gosen». Perché tutti i pastori di greggi sono un abominio per gli Egiziani.</p>
<p class="C47 V1">Giuseppe andò ad informare il faraone dicendogli: «Mio padre e i miei fratelli con i loro greggi e armenti e con tutti i loro averi sono venuti dal paese di Canaan; eccoli nel paese di Gosen».</p>
<p class="C47 V2">Intanto prese cinque uomini dal gruppo dei suoi fratelli e li presentò al faraone.</p>
<p class="C47 V3">Il faraone disse ai suoi fratelli: «Qual è il vostro mestiere?». Essi risposero al faraone: «Pastori di greggi sono i tuoi servi, noi e i nostri padri».</p>
<p class="C47 V4">Poi dissero al faraone: «Siamo venuti per soggiornare come forestieri nel paese perché non c'è più pascolo per il gregge dei tuoi servi; infatti è grave la carestia nel paese di Canaan. E ora lascia che i tuoi servi risiedano nel paese di Gosen!».</p>
<p class="C47 V5">Allora il faraone disse a Giuseppe: «Tuo padre e i tuoi fratelli sono dunque venuti da te.</p>
<p class="C47 V6">Ebbene, il paese d'Egitto è a tua disposizione: fa' risiedere tuo padre e i tuoi fratelli nella parte migliore del paese. Risiedano pure nel paese di Gosen. Se tu sai che vi sono tra di loro uomini capaci, costituiscili sopra i miei averi in qualità di sovrintendenti al bestiame».</p>
<p class="C47 V7">Poi Giuseppe introdusse Giacobbe, suo padre, e lo presentò al faraone e Giacobbe benedisse il faraone.</p>
<p class="C47 V8">Il faraone domandò a Giacobbe: «Quanti anni hai?».</p>
<p class="C47 V9">Giacobbe rispose al faraone: «Centotrenta di vita errabonda, pochi e tristi sono stati gli anni della mia vita e non hanno raggiunto il numero degli anni dei miei padri, al tempo della loro vita nomade».</p>
<p class="C47 V10">Poi Giacobbe benedisse il faraone e si allontanò dal faraone.</p>
<p class="C47 V11">Giuseppe fece risiedere suo padre e i suoi fratelli e diede loro una proprietà nel paese d'Egitto, nella parte migliore del paese, nel territorio di Ramses, come aveva comandato il faraone.</p>
<p class="C47 V12">Giuseppe diede il sostentamento al padre, ai fratelli e a tutta la famiglia di suo padre, fornendo pane secondo il numero dei bambini.</p>
<p class="C47 V13">Ora non c'era pane in tutto il paese, perché la carestia era molto grave: il paese d'Egitto e il paese di Canaan languivano per la carestia.</p>
<p class="C47 V14">Giuseppe raccolse tutto il denaro che si trovava nel paese d'Egitto e nel paese di Canaan in cambio del grano che essi acquistavano; Giuseppe consegnò questo denaro alla casa del faraone.</p>
<p class="C47 V15">Quando fu esaurito il denaro del paese di Egitto e del paese di Canaan, tutti gli Egiziani vennero da Giuseppe a dire: «Dacci il pane! Perché dovremmo morire sotto i tuoi occhi? Infatti non c'è più denaro».</p>
<p class="C47 V16">Rispose Giuseppe: «Cedetemi il vostro bestiame e io vi darò pane in cambio del vostro bestiame, se non c'è più denaro».</p>
<p class="C47 V17">Allora condussero a Giuseppe il loro bestiame e Giuseppe diede loro il pane in cambio dei cavalli e delle pecore, dei buoi e degli asini; così in quell'anno li nutrì di pane in cambio di tutto il loro bestiame.</p>
<p class="C47 V18">Passato quell'anno, vennero a lui l'anno dopo e gli dissero: «Non nascondiamo al mio signore che si è esaurito il denaro e anche il possesso del bestiame è passato al mio signore, non rimane più a disposizione del mio signore se non il nostro corpo e il nostro terreno.</p>
<p class="C47 V19">Perché dovremmo perire sotto i tuoi occhi, noi e la nostra terra? Acquista noi e la nostra terra in cambio di pane e diventeremo servi del faraone noi con la nostra terra; ma dacci di che seminare, così che possiamo vivere e non morire e il suolo non diventi un deserto!».</p>
<p class="C47 V20">Allora Giuseppe acquistò per il faraone tutto il terreno dell'Egitto, perché gli Egiziani vendettero ciascuno il proprio campo, tanto infieriva su di loro la carestia. Così la terra divenne proprietà del faraone.</p>
<p class="C47 V21">Quanto al popolo, egli lo fece passare nelle città da un capo all'altro della frontiera egiziana.</p>
<p class="C47 V22">Soltanto il terreno dei sacerdoti egli non acquistò, perché i sacerdoti avevano un'assegnazione fissa da parte del faraone e si nutrivano dell'assegnazione che il faraone passava loro; per questo non vendettero il loro terreno.</p>
<p class="C47 V23">Poi Giuseppe disse al popolo: «Vedete, io ho acquistato oggi per il faraone voi e il vostro terreno. Eccovi il seme: seminate il terreno.</p>
<p class="C47 V24">Ma quando vi sarà il raccolto, voi ne darete un quinto al faraone e quattro parti saranno vostre, per la semina dei campi, per il nutrimento vostro e di quelli di casa vostra e per il nutrimento dei vostri bambini».</p>
<p class="C47 V25">Gli risposero: «Ci hai salvato la vita! Ci sia solo concesso di trovar grazia agli occhi del mio signore e saremo servi del faraone!».</p>
<p class="C47 V26">Così Giuseppe fece di questo una legge che vige fino ad oggi sui terreni d'Egitto, per la quale si deve dare la quinta parte al faraone. Soltanto i terreni dei sacerdoti non divennero del faraone.</p>
<p class="C47 V27">Gli Israeliti intanto si stabilirono nel paese d'Egitto, nel territorio di Gosen, ebbero proprietà e furono fecondi e divennero molto numerosi.</p>
<p class="C47 V28">Giacobbe visse nel paese d'Egitto diciassette anni e gli anni della sua vita furono centoquarantasette.</p>
<p class="C47 V29">Quando fu vicino il tempo della sua morte, Israele chiamò il figlio Giuseppe e gli disse: «Se ho trovato grazia ai tuoi occhi, metti la mano sotto la mia coscia e usa con me bontà e fedeltà: non seppellirmi in Egitto!</p>
<p class="C47 V30">Quando io mi sarò coricato con i miei padri, portami via dall'Egitto e seppelliscimi nel loro sepolcro». Rispose: «Io agirò come hai detto».</p>
<p class="C47 V31">Riprese: «Giuramelo!». E glielo giurò; allora Israele si prostrò sul capezzale del letto.</p>
<p class="C48 V1">Dopo queste cose, fu riferito a Giuseppe: «Ecco, tuo padre è malato!». Allora egli condusse con sé i due figli Manasse ed Efraim.</p>
<p class="C48 V2">Fu riferita la cosa a Giacobbe: «Ecco, tuo figlio Giuseppe è venuto da te». Allora Israele raccolse le forze e si mise a sedere sul letto.</p>
<p class="C48 V3">Giacobbe disse a Giuseppe: «Dio onnipotente mi apparve a Luz, nel paese di Canaan, e mi benedisse</p>
<p class="C48 V4">dicendomi: Ecco, io ti rendo fecondo: ti moltiplicherò e ti farò diventare un insieme di popoli e darò questo paese alla tua discendenza dopo di te in possesso perenne.</p>
<p class="C48 V5">Ora i due figli che ti sono nati nel paese d'Egitto prima del mio arrivo presso di te in Egitto, sono miei: Efraim e Manasse saranno miei come Ruben e Simeone.</p>
<p class="C48 V6">Invece i figli che tu avrai generati dopo di essi, saranno tuoi: saranno chiamati con il nome dei loro fratelli nella loro eredità.</p>
<p class="C48 V7">Quanto a me, mentre giungevo da Paddan, Rachele, tua madre, mi morì nel paese di Canaan durante il viaggio, quando mancava un tratto di cammino per arrivare a Efrata, e l'ho sepolta là lungo la strada di Efrata, cioè Betlemme».</p>
<p class="C48 V8">Poi Israele vide i figli di Giuseppe e disse: «Chi sono questi?».</p>
<p class="C48 V9">Giuseppe disse al padre: «Sono i figli che Dio mi ha dati qui». Riprese: «Portameli perché io li benedica!».</p>
<p class="C48 V10">Ora gli occhi di Israele erano offuscati dalla vecchiaia: non poteva più distinguere. Giuseppe li avvicinò a lui, che li baciò e li abbracciò.</p>
<p class="C48 V11">Israele disse a Giuseppe: «Io non pensavo più di vedere la tua faccia ed ecco, Dio mi ha concesso di vedere anche la tua prole!».</p>
<p class="C48 V12">Allora Giuseppe li ritirò dalle sue ginocchia e si prostrò con la faccia a terra.</p>
<p class="C48 V13">Poi li prese tutti e due, Efraim con la sua destra, alla sinistra di Israele, e Manasse con la sua sinistra, alla destra di Israele, e li avvicinò a lui.</p>
<p class="C48 V14">Ma Israele stese la mano destra e la pose sul capo di Efraim, che pure era il più giovane, e la sua sinistra sul capo di Manasse, incrociando le braccia, benché Manasse fosse il primogenito.</p>
<p class="C48 V15">E così benedisse Giuseppe: «Il Dio, davanti al quale hanno camminato i miei padri Abramo e Isacco, il Dio che è stato il mio pastore da quando esisto fino ad oggi,</p>
<p class="C48 V16">l'angelo che mi ha liberato da ogni male, benedica questi giovinetti! Sia ricordato in essi il mio nome e il nome dei miei padri Abramo e Isacco e si moltiplichino in gran numero in mezzo alla terra!».</p>
<p class="C48 V17">Giuseppe notò che il padre aveva posato la destra sul capo di Efraim e ciò gli spiacque. Prese dunque la mano del padre per toglierla dal capo di Efraim e porla sul capo di Manasse.</p>
<p class="C48 V18">Disse al padre: «Non così, padre mio: è questo il primogenito, posa la destra sul suo capo!».</p>
<p class="C48 V19">Ma il padre ricusò e disse: «Lo so, figlio mio, lo so: anch'egli diventerà un popolo, anch'egli sarà grande, ma il suo fratello minore sarà più grande di lui e la sua discendenza diventerà una moltitudine di nazioni».</p>
<p class="C48 V20">E li benedisse in quel giorno: «Di voi si servirà Israele per benedire, dicendo: Dio ti renda come Efraim e come Manasse!». Così pose Efraim prima di Manasse.</p>
<p class="C48 V21">Poi Israele disse a Giuseppe: «Ecco, io sto per morire, ma Dio sarà con voi e vi farà tornare al paese dei vostri padri.</p>
<p class="C48 V22">Quanto a me, io do a te, più che ai tuoi fratelli, un dorso di monte, che io ho conquistato dalle mani degli Amorrei con la spada e l'arco».</p>
<p class="C49 V1">Quindi Giacobbe chiamò i figli e disse: «Radunatevi, perché io vi annunzi quello che vi accadrà nei tempi futuri.</p>
<p class="C49 V2">Radunatevi e ascoltate, figli di Giacobbe, ascoltate Israele, vostro padre!</p>
<p class="C49 V3">Ruben, tu sei il mio primogenito, il mio vigore e la primizia della mia virilità, esuberante in fierezza ed esuberante in forza!</p>
<p class="C49 V4">Bollente come l'acqua, tu non avrai preminenza, perché hai invaso il talamo di tuo padre e hai violato il mio giaciglio su cui eri salito.</p>
<p class="C49 V5">Simeone e Levi sono fratelli, strumenti di violenza sono i loro coltelli.</p>
<p class="C49 V6">Nel loro conciliabolo non entri l'anima mia, al loro convegno non si unisca il mio cuore. Perché con ira hanno ucciso gli uomini e con passione hanno storpiato i tori.</p>
<p class="C49 V7">Maledetta la loro ira, perché violenta, e la loro collera, perché crudele! Io li dividerò in Giacobbe e li disperderò in Israele.</p>
<p class="C49 V8">Giuda, te loderanno i tuoi fratelli; la tua mano sarà sulla nuca dei tuoi nemici; davanti a te si prostreranno i figli di tuo padre.</p>
<p class="C49 V9">Un giovane leone è Giuda: dalla preda, figlio mio, sei tornato; si è sdraiato, si è accovacciato come un leone e come una leonessa; chi oserà farlo alzare?</p>
<p class="C49 V10">Non sarà tolto lo scettro da Giuda né il bastone del comando tra i suoi piedi, finché verrà colui al quale esso appartiene e a cui è dovuta l'obbedienza dei popoli.</p>
<p class="C49 V11">Egli lega alla vite il suo asinello e a scelta vite il figlio della sua asina, lava nel vino la veste e nel sangue dell'uva il manto;</p>
<p class="C49 V12">lucidi ha gli occhi per il vino e bianchi i denti per il latte.</p>
<p class="C49 V13">Zàbulon abiterà lungo il lido del mare e sarà l'approdo delle navi, con il fianco rivolto a Sidòne.</p>
<p class="C49 V14">Issacar è un asino robusto, accovacciato tra un doppio recinto.</p>
<p class="C49 V15">Ha visto che il luogo di riposo era bello, che il paese era ameno; ha piegato il dorso a portar la soma ed è stato ridotto ai lavori forzati.</p>
<p class="C49 V16">Dan giudicherà il suo popolo come ogni altra tribù d'Israele.</p>
<p class="C49 V17">Sia Dan un serpente sulla strada, una vipera cornuta sul sentiero, che morde i garretti del cavallo e il cavaliere cade all'indietro.</p>
<p class="C49 V18">Io spero nella tua salvezza, Signore!</p>
<p class="C49 V19">Gad, assalito da un'orda, ne attacca la retroguardia.</p>
<p class="C49 V20">Aser, il suo pane è pingue: egli fornisce delizie da re.</p>
<p class="C49 V21">Nèftali è una cerva slanciata che dà bei cerbiatti.</p>
<p class="C49 V22">Germoglio di ceppo fecondo è Giuseppe; germoglio di ceppo fecondo presso una fonte, i cui rami si stendono sul muro.</p>
<p class="C49 V23">Lo hanno esasperato e colpito, lo hanno perseguitato i tiratori di frecce.</p>
<p class="C49 V24">Ma è rimasto intatto il suo arco e le sue braccia si muovon veloci per le mani del Potente di Giacobbe, per il nome del Pastore, Pietra d'Israele.</p>
<p class="C49 V25">Per il Dio di tuo padre - egli ti aiuti! e per il Dio onnipotente - egli ti benedica! Con benedizioni del cielo dall'alto, benedizioni dell'abisso nel profondo, benedizioni delle mammelle e del grembo.</p>
<p class="C49 V26">Le benedizioni di tuo padre sono superiori alle benedizioni dei monti antichi, alle attrattive dei colli eterni. Vengano sul capo di Giuseppe e sulla testa del principe tra i suoi fratelli!</p>
<p class="C49 V27">Beniamino è un lupo che sbrana: al mattino divora la preda e alla sera spartisce il bottino».</p>
<p class="C49 V28">Tutti questi formano le dodici tribù d'Israele, questo è ciò che disse loro il loro padre, quando li ha benedetti; ognuno egli benedisse con una benedizione particolare.</p>
<p class="C49 V29">Poi diede loro quest'ordine: «Io sto per essere riunito ai miei antenati: seppellitemi presso i miei padri nella caverna che è nel campo di Efron l'Hittita,</p>
<p class="C49 V30">nella caverna che si trova nel campo di Macpela di fronte a Mamre, nel paese di Canaan, quella che Abramo acquistò con il campo di Efron l'Hittita come proprietà sepolcrale.</p>
<p class="C49 V31">Là seppellirono Abramo e Sara sua moglie, là seppellirono Isacco e Rebecca sua moglie e là seppellii Lia.</p>
<p class="C49 V32">La proprietà del campo e della caverna che si trova in esso proveniva dagli Hittiti».</p>
<p class="C49 V33">Quando Giacobbe ebbe finito di dare questo ordine ai figli, ritrasse i piedi nel letto e spirò e fu riunito ai suoi antenati.</p>
<p class="C50 V1">Allora Giuseppe si gettò sulla faccia di suo padre, pianse su di lui e lo baciò.</p>
<p class="C50 V2">Poi Giuseppe ordinò ai suoi medici di imbalsamare suo padre. I medici imbalsamarono Israele</p>
<p class="C50 V3">e vi impiegarono quaranta giorni, perché tanti ne occorrono per l'imbalsamazione. Gli Egiziani lo piansero settanta giorni.</p>
<p class="C50 V4">Passati i giorni del lutto, Giuseppe parlò alla casa del faraone: «Se ho trovato grazia ai vostri occhi, vogliate riferire agli orecchi del faraone queste parole:</p>
<p class="C50 V5">Mio padre mi ha fatto giurare: Ecco, io sto per morire: tu devi seppellirmi nel sepolcro che mi sono scavato nel paese di Canaan. Ora, possa io andare a seppellire mio padre e tornare».</p>
<p class="C50 V6">Il faraone rispose: «Va' e seppellisci tuo padre com'egli ti ha fatto giurare».</p>
<p class="C50 V7">Allora Giuseppe andò a seppellire suo padre e con lui andarono tutti i ministri del faraone, gli anziani della sua casa, tutti gli anziani del paese d'Egitto,</p>
<p class="C50 V8">tutta la casa di Giuseppe e i suoi fratelli e la casa di suo padre. Soltanto i loro bambini e i loro greggi e i loro armenti essi lasciarono nel paese di Gosen.</p>
<p class="C50 V9">Andarono con lui anche i carri da guerra e la cavalleria, così da formare una carovana imponente.</p>
<p class="C50 V10">Quando arrivarono all'Aia di Atad, che è al di là del Giordano, fecero un lamento molto grande e solenne ed egli celebrò per suo padre un lutto di sette giorni.</p>
<p class="C50 V11">I Cananei che abitavano il paese videro il lutto alla Aia di Atad e dissero: «È un lutto grave questo per gli Egiziani». Per questo la si chiamò Abel-Mizraim, che si trova al di là del Giordano.</p>
<p class="C50 V12">Poi i suoi figli fecero per lui così come aveva loro comandato.</p>
<p class="C50 V13">I suoi figli lo portarono nel paese di Canaan e lo seppellirono nella caverna del campo di Macpela, quel campo che Abramo aveva acquistato, come proprietà sepolcrale, da Efron l'Hittita, e che si trova di fronte a Mamre.</p>
<p class="C50 V14">Dopo aver sepolto suo padre, Giuseppe tornò in Egitto insieme con i suoi fratelli e con quanti erano andati con lui a seppellire suo padre.</p>
<p class="C50 V15">Ma i fratelli di Giuseppe cominciarono ad aver paura, dato che il loro padre era morto, e dissero: «Chissà se Giuseppe non ci tratterà da nemici e non ci renderà tutto il male che noi gli abbiamo fatto?».</p>
<p class="C50 V16">Allora mandarono a dire a Giuseppe: «Tuo padre prima di morire ha dato quest'ordine:</p>
<p class="C50 V17">Direte a Giuseppe: Perdona il delitto dei tuoi fratelli e il loro peccato, perché ti hanno fatto del male! Perdona dunque il delitto dei servi del Dio di tuo padre!». Giuseppe pianse quando gli si parlò così.</p>
<p class="C50 V18">E i suoi fratelli andarono e si gettarono a terra davanti a lui e dissero: «Eccoci tuoi schiavi!».</p>
<p class="C50 V19">Ma Giuseppe disse loro: «Non temete. Sono io forse al posto di Dio?</p>
<p class="C50 V20">Se voi avevate pensato del male contro di me, Dio ha pensato di farlo servire a un bene, per compiere quello che oggi si avvera: far vivere un popolo numeroso.</p>
<p class="C50 V21">Dunque non temete, io provvederò al sostentamento per voi e per i vostri bambini». Così li consolò e fece loro coraggio.</p>
<p class="C50 V22">Ora Giuseppe con la famiglia di suo padre abitò in Egitto; Giuseppe visse centodieci anni.</p>
<p class="C50 V23">Così Giuseppe vide i figli di Efraim fino alla terza generazione e anche i figli di Machir, figlio di Manasse, nacquero sulle ginocchia di Giuseppe.</p>
<p class="C50 V24">Poi Giuseppe disse ai fratelli: «Io sto per morire, ma Dio verrà certo a visitarvi e vi farà uscire da questo paese verso il paese ch'egli ha promesso con giuramento ad Abramo, a Isacco e a Giacobbe».</p>
<p class="C50 V25">Giuseppe fece giurare ai figli di Israele così: «Dio verrà certo a visitarvi e allora voi porterete via di qui le mie ossa».</p>
<p class="C50 V26">Poi Giuseppe morì all'età di centodieci anni; lo imbalsamarono e fu posto in un sarcofago in Egitto.</p>
</div>
</div>
<div class="edizione DIODATI">
<div class="libro Gn">
<p class="CCAPITOLO VVERSO">TESTO</p>
<p class="C1 V1">Nel principio DIO creò i cieli e la terra.</p>
<p class="C1 V2">La terra era informe e vuota e le tenebre coprivano la faccia dell'abisso; e lo Spirito di DIO aleggiava sulla superficie delle acque.</p>
<p class="C1 V3">Poi DIO disse: «Sia la luce!». E la luce fu.</p>
<p class="C1 V4">E DIO vide che la luce era buona; e DIO separò la luce dalle tenebre.</p>
<p class="C1 V5">E DIO chiamò la luce «giorno» e chiamò le tenebre «notte». Così fu sera. Poi fu mattina: il primo giorno.</p>
<p class="C1 V6">Poi DIO disse: «Vi sia un firmamento tra le acque che separi le acque dalle acque».</p>
<p class="C1 V7">E DIO fece il firmamento e separò le acque che erano sotto il firmamento dalle acque che erano sopra il firmamento. E così fu.</p>
<p class="C1 V8">E DIO chiamò il firmamento «cielo». Così fu sera, poi fu mattina: il secondo giorno.</p>
<p class="C1 V9">Poi Dio disse: «le acque che sono sotto il cielo siano raccolte in un unico luogo, e appaia l'asciutto». E così fu.</p>
<p class="C1 V10">E DIO chiamò l'asciutto «terra», e chiamò la raccolta delle acque «mari». E DIO vide che questo era buono.</p>
<p class="C1 V11">Poi DIO disse: Faccia la terra germogliare la verdura, le erbe che facciano seme e gli alberi da frutto che portino sulla terra un frutto contenente il proprio seme, ciascuno secondo la propria specie». E così fu.</p>
<p class="C1 V12">E la terra produsse verdura, erbe che facevano seme secondo la loro specie e alberi che portavano frutto contenente il proprio seme, ciascuno secondo la propria specie. E DIO vide che questo era buono.</p>
<p class="C1 V13">Così fu sera, poi fu mattina: il terzo giorno.</p>
<p class="C1 V14">Poi DIO disse: Vi siano dei luminari nel firmamento dei cieli per separare il giorno dalla notte; e siano per segni e per stagioni e per giorni e per anni;</p>
<p class="C1 V15">e servano da luminari nel firmamento dei cieli per far luce sulla terra. E così fu.</p>
<p class="C1 V16">DIO fece quindi i due grandi luminari: il luminare maggiore per il governo del giorno e il luminare minore per il governo della notte; e fece pure le stelle.</p>
<p class="C1 V17">E DIO li mise nel firmamento dei cieli per far luce sulla terra.</p>
<p class="C1 V18">per governare il giorno e la notte, e separare la luce dalle tenebre. E DIO vide che questo era buono.</p>
<p class="C1 V19">Così fu sera, e fu mattina: il quarto giorno.</p>
<p class="C1 V20">Poi DIO disse: «Brulichino le acque di moltitudini di esseri viventi, e volino gli uccelli sopra la terra per l'ampio firmamento del cielo».</p>
<p class="C1 V21">Così DIO creò i grandi animali acquatici e tutti gli esseri viventi che si muovono, di cui brulicano le acque, ciascuno secondo la propria specie, ed ogni volatile secondo la sua specie. E DIO vide che questo era buono.</p>
<p class="C1 V22">E Dio li benedisse dicendo: «Siate fruttiferi, moltiplicate e riempite le acque dei mari, e gli uccelli si moltiplichino sulla terra».</p>
<p class="C1 V23">Così fu sera, poi fu mattina: il quinto giorno.</p>
<p class="C1 V24">Poi DIO disse: «Produca la terra esseri viventi secondo la loro specie: bestiame, rettili e fiere della terra, secondo la loro specie». E così fu.</p>
<p class="C1 V25">E DIO fece le fiere della terra secondo la loro specie, il bestiame secondo la propria specie, e tutti i rettili della terra secondo la loro specie. E DIO vide che questo era buono.</p>
<p class="C1 V26">Poi DIO disse: «Facciamo l'uomo a nostra immagine e a nostra somiglianza, ed abbia dominio sui pesci del mare, sugli uccelli del cielo, sul bestiame e su tutta la terra, e su tutti i rettili che strisciano sulla terra».</p>
<p class="C1 V27">Così DIO creò l'uomo a sua immagine; lo creò a immagine di DIO; li creò maschio e femmina.</p>
<p class="C1 V28">E DIO li benedisse e DIO disse loro «Siate fruttiferi e moltiplicatevi, riempite la terra e soggiogatela, e dominate sui pesci del mare, sugli uccelli del cielo e sopra ogni essere vivente che si muove sulla terra».</p>
<p class="C1 V29">E DIO disse: «Ecco io vi do ogni erba che fa seme sulla superficie di tutta la terra e ogni albero che abbia frutti portatori di seme; questo vi servirà di nutrimento.</p>
<p class="C1 V30">E a ogni animale della terra, a ogni uccello dei cieli e a tutto ciò che si muove sulla terra ed ha in sé un soffio di vita, io do ogni erba verde per nutrimento». E così fu.</p>
<p class="C1 V31">Allora DIO vide tutto ciò che aveva fatto, ed ecco, era molto buono. Così fu sera poi fu mattina: il sesto giorno.</p>
<p class="C2 V1">Così furono terminati i cieli e la terra e tutto il loro esercito.</p>
<p class="C2 V2">Pertanto il settimo giorno, DIO terminò l'opera che aveva fatto, e nel settimo giorno si riposò da tutta l'opera che aveva fatto.</p>
<p class="C2 V3">E DIO benedisse il settimo giorno e lo santificò, perché in esso DIO si riposò da tutta l'opera che aveva creato e fatto.</p>
<p class="C2 V4">Queste sono le origini dei cieli e della terra quando furono creati, nel giorno che l'Eterno DIO fece la terra e i cieli.</p>
<p class="C2 V5">Non vi era ancora sulla terra alcun arbusto della campagna e nessuna erba della campagna era ancora spuntata, perché l'Eterno DIO non aveva fatto piovere sulla terra e non vi era l'uomo che coltivasse il suolo.</p>
<p class="C2 V6">Ma dalla terra saliva un vapore che irrigava tutta la superficie del suolo,</p>
<p class="C2 V7">Allora l'Eterno Dio formò l'uomo dalla polvere della terra, gli soffiò nelle narici un alito di vita, e l'uomo divenne un essere vivente.</p>
<p class="C2 V8">Poi l'Eterno DIO piantò un giardino in Eden, ad oriente, e vi pose l'uomo che aveva formato.</p>
<p class="C2 V9">E l'Eterno DIO fece spuntare dal suolo ogni sorta di alberi piacevoli a vedersi e i cui frutti erano buoni da mangiare; in mezzo al giardino vi erano anche l'albero della vita e l'albero della conoscenza del bene e del male.</p>
<p class="C2 V10">Un fiume usciva da Eden per irrigare il giardino e di là si divideva per divenire quattro corsi d'acqua.</p>
<p class="C2 V11">Il nome del primo è Pishon; è quello che circonda tutto il paese di Havilah, dov'è l'oro;</p>
<p class="C2 V12">e l'oro di quel paese è buono; là si trovano pure il bdellio e la pietra d'ònice.</p>
<p class="C2 V13">Il nome del secondo fiume è Ghihon, ed è quello che circonda tutto il paese di Cush.</p>
<p class="C2 V14">Il nome del terzo fiume che è il Tigri, ed è quello che scorre a est dell'Assiria. E il quarto fiume è l'Eufrate.</p>
<p class="C2 V15">L'Eterno DIO prese dunque l'uomo e lo pose nel giardino dell'Eden perché lo lavorasse e lo custodisse.</p>
<p class="C2 V16">E l'Eterno DIO comandò l'uomo dicendo: «Mangia pure liberamente di ogni albero del giardino;</p>
<p class="C2 V17">ma dell'albero della conoscenza del bene e del male non ne mangiare, perché nel giorno che tu ne mangerai, per certo morrai».</p>
<p class="C2 V18">Poi l'Eterno DIO disse: «Non è bene che l'uomo sia solo; io gli farò un aiuto conveniente a lui».</p>
<p class="C2 V19">E l'Eterno DIO formò dalla terra tutti gli animali dei campi e tutti gli uccelli dei cieli e li condusse dall'uomo per vedere come li avrebbe chiamati; e in qualunque modo l'uomo avesse chiamato ogni essere vivente, quello doveva essere il suo nome.</p>
<p class="C2 V20">E l'uomo diede dei nomi a tutto il bestiame, agli uccelli del cielo e ad ogni animale dei campi; ma per l'uomo non si trovò alcun aiuto conveniente per lui.</p>
<p class="C2 V21">Allora l'Eterno DIO fece cadere un profondo sonno sull'uomo, che si addormentò; e prese una delle sue costole, e rinchiuse la carne al suo posto.</p>
<p class="C2 V22">Poi l'Eterno DIO con la costola che aveva tolta all'uomo ne formò una donna e la condusse all'uomo.</p>
<p class="C2 V23">E l'uomo disse: «Questa finalmente è ossa delle mie ossa e carne della mia carne. Lei sarà chiamata donna perché è stata tratta dall'uomo».</p>
<p class="C2 V24">Perciò l'uomo lascerà suo padre e sua madre e si unirà a sua moglie, e saranno una sola carne.</p>
<p class="C2 V25">E l'uomo e sua moglie erano ambedue nudi e non ne avevano vergogna.</p>
<p class="C3 V1">Ora il serpente era il piú astuto di tutte le fiere dei campi che l'Eterno DIO aveva fatto, e disse alla donna: «Ha DIO veramente detto: «Non mangiate di tutti gli alberi del giardino?».</p>
<p class="C3 V2">E la donna rispose al serpente: «Del frutto degli alberi del giardino ne possiamo mangiare;</p>
<p class="C3 V3">ma del frutto dell'albero che è in mezzo al giardino DIO ha detto: «Non ne mangiate e non lo toccate, altrimenti morirete».</p>
<p class="C3 V4">Allora il serpente disse alla donna: «voi non morrete affatto;</p>
<p class="C3 V5">ma DIO sa che nel giorno che ne mangerete, gli occhi vostri si apriranno e sarete come DIO, conoscendo il bene e il male».</p>
<p class="C3 V6">E la donna vide che l'albero era buono da mangiare, che era piacevole agli occhi e che l'albero era desiderabile per rendere uno intelligente; ed ella prese del suo frutto, ne mangiò e ne diede anche a suo marito che era con lei, ed egli ne mangiò.</p>
<p class="C3 V7">Allora si apersero gli occhi di ambedue e si accorsero di essere nudi; cosi cucirono delle foglie di fico e fecero delle cinture per coprirsi.</p>
<p class="C3 V8">Poi udirono la voce dell'Eterno DIO che passeggiava nel giardino alla brezza del giorno; e l'uomo e sua moglie si nascosero dalla presenza dell'Eterno DIO fra gli alberi del giardino.</p>
<p class="C3 V9">Allora l'Eterno DIO chiamò l'uomo e gli disse: «Dove sei?».</p>
<p class="C3 V10">Egli rispose: «Ho udito la tua voce nel giardino, e ho avuto paura perché ero nudo, e mi sono nascosto».</p>
<p class="C3 V11">E DIO disse: «Chi ti ha mostrato che eri nudo? Hai forse mangiato dell'albero del quale io ti avevo comandato di non mangiare?».</p>
<p class="C3 V12">L'uomo rispose: «La donna che tu mi hai messo accanto mi ha dato dell'albero e io ne ho mangiato».</p>
<p class="C3 V13">E l'Eterno DIO disse alla donna: «Perché hai fatto questo?». La donna rispose: «Il serpente mi ha sedotta, e io ne ho mangiato».</p>
<p class="C3 V14">Allora l'Eterno DIO disse al serpente: «Poiché hai fatto questo, sii maledetto fra tutto il bestiame e fra tutte le fiere dei campi! Tu camminerai sul tuo ventre e mangerai polvere tutti i giorni della tua vita.</p>
<p class="C3 V15">E io porrò inimicizia fra te e la donna e fra il tuo seme e il seme di lei; esso ti schiaccerà il capo, e tu ferirai il suo calcagno».</p>
<p class="C3 V16">Alla donna disse: «Io moltiplicherò grandemente le tue sofferenze e le tue gravidanze; con doglie partorirai figli: i tuoi desideri si volgeranno verso il tuo marito, ed egli dominerà su di te».</p>
<p class="C3 V17">Poi disse ad Adamo: «Poiché hai dato ascolto alla voce di tua moglie e hai mangiato dell'albero circa il quale io ti avevo comandato dicendo: «Non ne mangiare», il suolo sarà maledetto per causa tua; ne mangerai il frutto con fatica tutti i giorni della tua vita.</p>
<p class="C3 V18">Esso ti produrrà spine e triboli, e tu mangerai l'erba dei campi;</p>
<p class="C3 V19">mangerai il pane col sudore del tuo volto, finché tu ritorni alla terra perché da essa fosti tratto; poiché tu sei polvere, e in polvere ritornerai».</p>
<p class="C3 V20">E l'uomo diede a sua moglie il nome di Eva, perché lei fu la madre di tutti i viventi.</p>
<p class="C3 V21">Poi l'Eterno DIO fece ad Adamo e a sua moglie delle tuniche di pelle, e li vestì.</p>
<p class="C3 V22">E l'Eterno DIO disse: «Ecco, l'uomo è divenuto come uno di noi, perché conosce il bene e il male. Ed ora non bisogna permettergli i stendere la sua mano per prendere anche dell'albero della vita perché mangiandone, viva per sempre».</p>
<p class="C3 V23">Perciò l'Eterno DIO mandò via l'uomo dal giardino di Eden perché lavorasse la terra da cui era stato tratto</p>
<p class="C3 V24">Così egli scacciò l'uomo; e pose ad est del giardino di Eden i cherubini, che roteavano da tutt'intorno una spada fiammeggiante, per custodire la via dell'albero della vita.</p>
<p class="C4 V1">Ora Adamo conobbe Eva sua moglie, la quale concepì e partorì Caino, e disse: «Ho acquistato un uomo, dall'Eterno».</p>
<p class="C4 V2">Poi partorì ancora Abele, suo fratello. E Abele divenne pastore di greggi; mentre Caino divenne lavoratore della terra.</p>
<p class="C4 V3">Col passare del tempo, avvenne che Caino fece un'offerta di frutti della terra all'Eterno;</p>
<p class="C4 V4">Ora Abele offerse anch'egli dei primogeniti del suo gregge e il loro grasso. E l'Eterno riguardò Abele e la sua offerta,</p>
<p class="C4 V5">ma non riguardò Caino e la sua offerta. Così Caino ne fu molto irritato, e il suo viso ne fu abbattuto.</p>
<p class="C4 V6">Allora l'Eterno disse a Caino: «Perché sei tu irritato e perché è il tuo volto abbattuto?</p>
<p class="C4 V7">Se fai bene non sarai tu accettato? Ma se fai male, il peccato sta spiandoti alla porta e i suoi desideri sono volti a te; ma tu lo devi dominare».</p>
<p class="C4 V8">E Caino parlò con suo fratello Abele; quando furono nei campi, Caino si levò contro suo fratello Abele e lo uccise.</p>
<p class="C4 V9">Allora l'Eterno disse a Caino: Dov'è tuo fratello Abele?». Egli rispose: Non lo so; sono io forse il custode di mio fratello?».</p>
<p class="C4 V10">L'Eterno disse: «Che hai tu fatto? La voce del sangue di tuo fratello grida a me dalla terra.</p>
<p class="C4 V11">E ora tu sei piú maledetto della terra che ha aperto la sua bocca per ricevere il sangue di tuo fratello dalla tua mano.</p>
<p class="C4 V12">Quando coltiverai il suolo, esso non ti darà piú i suoi prodotti, e tu sarai vagabondo e fuggiasco sulla terra».</p>
<p class="C4 V13">Allora Caino disse all'Eterno: Il mio castigo è troppo grande perché io lo possa sopportare.</p>
<p class="C4 V14">Ecco, tu mi scacci oggi dalla faccia di questo suolo e sarò nascosto dalla tua faccia; e sarò vagabondo e fuggiasco per la terra, e avverrà che chiunque mi troverà mi ucciderà».</p>
<p class="C4 V15">L'Eterno gli disse: Perciò, chiunque ucciderà Caino, egli sarà punito sette volte». E l'Eterno mise un segno su Caino affinché nessuno trovandolo, lo uccidesse.</p>
<p class="C4 V16">Allora Caino si allontanò dalla presenza dell'Eterno e dimorò nel paese di Nod, ad est di Eden.</p>
<p class="C4 V17">E Caino conobbe sua moglie, ed ella concepì e partorì Enok. Poi Caino costruì una città, a cui diede nome Enok, dal nome di suo figlio.</p>
<p class="C4 V18">E a Enok nacque Irad; Irad generò Mehujael; Mehujael generò Methusael; e Methusael generò Lamek.</p>
<p class="C4 V19">E Lamek si prese due mogli: il nome di una era Ada, e il nome dell'altra Tsillah.</p>
<p class="C4 V20">E Ada partorì Jabal, che fu il padre di quelli che abitano sotto le tende e allevano il bestiame.</p>
<p class="C4 V21">Ora il nome di suo fratello era Jubal, che fu il padre di tutti quelli che suonano la cetra e il flauto.</p>
<p class="C4 V22">Tsillah partorì anch'essa Tubalcain, l'artefice di ogni sorta di strumenti di bronzo e di ferro; e la sorella di Tubal-cain fu Naama.</p>
<p class="C4 V23">Poi Lamek disse alle sue mogli: «Ada e Tsillah ascoltate la mia voce; mogli di Lamek, fate attenzione alle mie parole! Si, io ho ucciso un uomo perché mi ha ferito, e un giovane per avermi causato una lividura.</p>
<p class="C4 V24">Se Caino sarà vendicato sette volte, Lamek lo sarà settanta volte sette».</p>
<p class="C4 V25">Quindi Adamo conobbe ancora la sua moglie, che partorì un figlio e lo chiamò Seth, perché ella disse: «Dio mi ha dato un altro discendente al posto di Abele, che Caino ha ucciso».</p>
<p class="C4 V26">Anche a Seth nacque un figlio, e lo chiamò Enosh. Allora si cominciò a invocare il nome dell'Eterno.</p>
<p class="C5 V1">Questo è il libro della discendenza di Adamo. Nel giorno in cui DIO creò l'uomo lo fece a somiglianza di DIO.</p>
<p class="C5 V2">Li creò maschio e Femmina, li benedisse e diede loro il nome di uomo, nel giorno in cui furono creati.</p>
<p class="C5 V3">Adamo visse centotrent'anni e generò un figlio a sua somiglianza, conforme alla sua immagine, e lo chiamò Seth.</p>
<p class="C5 V4">Dopo aver generato Seth, Adamo visse ottocento anni e generò figli e figlie.</p>
<p class="C5 V5">Così tutto il tempo che Adamo visse fu di novecentotrent'anni; poi morì.</p>
<p class="C5 V6">Seth visse centocinque anni, e generò Enosh.</p>
<p class="C5 V7">Dopo aver generato Enosh. Seth visse ottocentosette anni. e generò figli e figlie.</p>
<p class="C5 V8">Così tutto il tempo che Seth visse fu di novecentododici anni; poi morì.</p>
<p class="C5 V9">Enosh visse novant'anni e generò Kenan.</p>
<p class="C5 V10">Dopo aver generato Kenan Enosh visse ottocentoquindici anni e generò figli e figlie.</p>
<p class="C5 V11">Così tutto il tempo che Enosh visse fu di novecentocinque anni; poi morì.</p>
<p class="C5 V12">Kenan visse settant'anni. e generò Mahalaleel.</p>
<p class="C5 V13">Dopo aver generato Mahalaleel, Kenan visse ottocentoquarant'anni e generò figli e figlie.</p>
<p class="C5 V14">Così tutto il tempo che Kenan visse fu di novecentodieci anni; poi morì.</p>
<p class="C5 V15">Mahalaleel visse sessantacinque anni e generò Jared.</p>
<p class="C5 V16">Dopo aver generato Jared, Mahalaleel visse ottocentotrent'anni e generò figli e figlie.</p>
<p class="C5 V17">Così tutto il tempo che Mahalaleel visse fu di ottocentonovantacinque anni; poi morì.</p>
<p class="C5 V18">Jared visse centosessantadue anni e generò Enok.</p>
<p class="C5 V19">Dopo aver generato Enok, Jared visse ottocento anni e generò figli e figlie.</p>
<p class="C5 V20">Così, tutto il tempo che Jared visse fu di novecentosessantadue anni; poi morì.</p>
<p class="C5 V21">Enok visse sessantacinque anni e generò Methuselah.</p>
<p class="C5 V22">Dopo aver generato Methuselah, Enok camminò con DIO trecento anni e generò figli e figlie.</p>
<p class="C5 V23">Così tutto il tempo che Enok visse fu di trecentosessantacinque anni.</p>
<p class="C5 V24">Ora Enok camminò con DIO; poi non fu più trovato, perché DIO lo prese.</p>
<p class="C5 V25">Methuselah visse centottantasette anni e generò Lamek.</p>
<p class="C5 V26">Dopo aver generato Lamek, Methuselah visse settecentottantadue anni e generò figli e figlie.</p>
<p class="C5 V27">Così tutto il tempo che Methuselah visse fu di novecentosessantanove anni; poi morì.</p>
<p class="C5 V28">Lamek visse centottantadue anni e generò un figlio;</p>
<p class="C5 V29">e gli pose nome Noè, dicendo: Questi ci consolerà del nostro lavoro e della fatica delle nostre mani, a motivo del suolo che l'Eterno ha maledetto».</p>
<p class="C5 V30">Dopo aver generato Noè, Lamek visse cinquecentonovantacinque anni e generò figli e figlie.</p>
<p class="C5 V31">Così tutto il tempo che Lamek visse fu di settecentosettantasette anni; poi morì.</p>
<p class="C5 V32">Noè, all'eta' di cinquecento anni, generò Sem, Cam e Jafet.</p>
<p class="C6 V1">Quando gli uomini cominciarono a moltiplicarsi sulla Faccia della terra e nacquero loro delle figlie,</p>
<p class="C6 V2">avvenne che i figli di DIO videro che le figlie degli uomini erano belle, e presero per loro mogli tutte quelle che essi scelsero.</p>
<p class="C6 V3">E l'Eterno disse: «Lo Spirito mio non contenderà per sempre con l'uomo, perché nel suo traviamento egli non è che carne; i suoi giorni saranno quindi cetovent'anni».</p>
<p class="C6 V4">Vi erano dei giganti sulla terra a quei tempi, e anche dopo, quando i figli di DIO si accostarono alle figlie degli uomini e queste partorirono loro dei figli. Essi sono gli eroi che esistettero nei tempi antichi, sono gli uomini famosi di quei tempi.</p>
<p class="C6 V5">Ora l'Eterno vide che la malvagità degli uomini era grande sulla terra e che tutti i disegni dei pensieri del loro cuore non erano altro che male in ogni tempo.</p>
<p class="C6 V6">E l'Eterno si pentì di aver fatto l'uomo sulla terra e se ne addolorò in cuor suo.</p>
<p class="C6 V7">Così l'Eterno disse: «lo sterminerò dalla faccia della terra l'uomo che ho creato, dall'uomo al bestiame, ai rettili, agli uccelli del cielo, perché mi pento di averli fatti».</p>
<p class="C6 V8">Ma Noè trovò grazia agli occhi dell'Eterno.</p>
<p class="C6 V9">Questa è la discendenza di Noè. Noè fu uomo giusto e irreprensibile tra i suoi contemporanei. Noè camminò con DIO.</p>
<p class="C6 V10">Noè generò tre figli: Sem. Cam e Jafet.</p>
<p class="C6 V11">Ora la terra era corrotta davanti a DIO. e la terra era ripiena di violenza.</p>
<p class="C6 V12">Ora DIO guardò sulla terra ed ecco, era corrotta. perché ogni carne sulla terra aveva corrotto la sua condotta.</p>
<p class="C6 V13">DIO disse a Noè: «Ho deciso di por fine ad ogni carne. perché la terra a motivo degli uomini è piena di violenza; ecco, io li distruggerò insieme alla terra.</p>
<p class="C6 V14">Fatti un'arca di legno di gofer; Fa' l'arca a stanze. e spalmala di bitume di dentro e di fuori.</p>
<p class="C6 V15">Ora tu la farai in questo modo: la lunghezza dell'arca sarà di trecento cubiti. La larghezza di cinquanta cubiti e l'altezza di trenta cubiti.</p>
<p class="C6 V16">Farai all'arca una finestra e la finirai con un cubito di copertura di sopra; di fianco all'arca metterai la porta, e la farai a tre piani, inferiore, medio e superiore.</p>
<p class="C6 V17">Ed ecco, io stesso sto per far venire il diluvio delle acque sulla terra, per distruggere sotto i cieli ogni carne in cui è alito di vita; tutto quello che è sulla terra morirà.</p>
<p class="C6 V18">Ma io stabilirò il mio patto con te e tu entrerai nell'arca: tu, i tuoi figli, la tua moglie e le mogli dei tuoi figli con te.</p>
<p class="C6 V19">E di tutto ciò che vive di ogni carne fanne entrare nell'arca due di ogni specie. per conservarli in vita con te; e siano maschio e femmina.</p>
<p class="C6 V20">Degli uccelli secondo la loro specie, del bestiame secondo la loro specie e di tutti i rettili della terra secondo la loro specie. due di ogni specie verranno a te, perché siano conservati in vita.</p>
<p class="C6 V21">E prendi per te di ogni cibo che si mangia, radunalo e conservalo, perché serva di nutrimento a te e a loro».</p>
<p class="C6 V22">E Noè fece così, fece esattamente tutto ciò che DIO gli aveva comandato.</p>
<p class="C7 V1">Allora l'Eterno disse a Noè: «Entra nell'arca tu con tutta la tua famiglia, perché ti ho visto giusto davanti a me, in questa generazione.</p>
<p class="C7 V2">Di ogni specie di animali puri prendine sette coppie, maschio e femmina; e degli animali impuri una coppia, maschio e femmina;</p>
<p class="C7 V3">anche degli uccelli del cielo prendine sette coppie, maschio e femmina, per conservarne in vita il seme sulla faccia di tutta la terra;</p>
<p class="C7 V4">poiché fra sette giorni farò piovere sulla terra per quaranta giorni e quaranta notti, e sterminerò dalla faccia della terra tutti gli esseri viventi che ho fatto».</p>
<p class="C7 V5">Noè fece esattamente tutto ciò che l'Eterno gli aveva comandato.</p>
<p class="C7 V6">Noè aveva seicento anni quando venne sulla terra il diluvio delle acque.</p>
<p class="C7 V7">Così Noè entrò nell'arca con i suoi figli, sua moglie e le mogli dei suoi figli, a motivo delle acque del diluvio.</p>
<p class="C7 V8">Degli animali puri e degli animali impuri, degli uccelli e di tutto quello che striscia sulla terra,</p>
<p class="C7 V9">vennero a due a due da Noè, nell'arca. maschio e femmina, come DIO aveva comandato a Noè.</p>
<p class="C7 V10">Al termine dei sette giorni, avvenne che le acque del diluvio furono sopra la terra.</p>
<p class="C7 V11">Nell'anno seicentesimo della vita di Noè nel secondo mese, nel diciassettesimo giorno del mese, in quel giorno, tutte le Fonti del grande abisso scoppiarono e le cateratte del cielo si aprirono.</p>
<p class="C7 V12">E piovve sulla terra per quaranta giorni e quaranta notti.</p>
<p class="C7 V13">In quello stesso giorno entrarono nell'arca Noè e i figli di Noè, Sem, Cam e Jafet, e la moglie di Noè e le tre mogli dei suoi figli con loro;</p>
<p class="C7 V14">essi e tutte le fiere secondo la loro specie, e tutto il bestiame secondo la loro specie, e tutti i rettili che strisciano sulla terra secondo la loro specie, e tutti gli uccelli secondo la loro specie, tutti gli uccelli di ogni sorta.</p>
<p class="C7 V15">Questi vennero da Noè, nell'arca, a due a due, di ogni carne in cui vi è alito di vita;</p>
<p class="C7 V16">entrarono maschio e femmina di ogni carne, come DIO aveva comandato a Noè; poi l'Eterno li chiuse dentro.</p>
<p class="C7 V17">E il diluvio venne sopra la terra per quaranta giorni; e le acque crebbero e sollevarono l'arca, che si alzò in alto sopra la terra.</p>
<p class="C7 V18">Le acque ingrossarono e crebbero grandemente sopra la terra e l'arca galleggiava sulla superficie delle acque.</p>
<p class="C7 V19">E le acque ingrossarono con grande forza sopra la terra; e tutte le alte montagne che erano sotto tutto il cielo furono coperte.</p>
<p class="C7 V20">Le acque si alzarono quindici cubiti al di sopra di esse; e le montagne furono coperte.</p>
<p class="C7 V21">Così perì ogni carne che si muoveva sulla terra: uccelli, bestiame, fiere, rettili di ogni sorta striscianti sulla terra e tutti gli uomini.</p>
<p class="C7 V22">Tutto quello che era sulla terra asciutta ed aveva alito di vita nelle sue narici morì.</p>
<p class="C7 V23">E tutti gli esseri viventi che erano sulla faccia della terra furono sterminati: dall'uomo fino al bestiame ai rettili e agli uccelli del cielo; essi furono sterminati dalla terra e non scampò che Noè con quelli che erano con lui nell'arca.</p>
<p class="C7 V24">E le acque copersero la terra per centocinquanta giorni.</p>
<p class="C8 V1">Poi DIO si ricordò di Noè, di tutti gli esseri viventi e di tutto il bestiame che era con lui nell'orca; e DIO fece passare un vento sulla terra, e le acque si abbassarono.</p>
<p class="C8 V2">Le fonti dell'abisso e le cateratte del cielo furono chiuse e la pioggia dal cielo cessò.</p>
<p class="C8 V3">E le acque andarono del continuo ritirandosi dalla terra; e alla fine di centocinquanta giorni erano diminuite.</p>
<p class="C8 V4">Nel settimo mese, il diciassettesimo giorno del mese, l'arca si fermò sulle montagne di Ararat.</p>
<p class="C8 V5">E le acque andarono diminuendo fino al decimo mese. Nel decimo mese il primo giorno del mese, apparvero le vette dei monti.</p>
<p class="C8 V6">Così, in capo a quaranta giorni, avvenne che Noè aperse la finestra che aveva fatto nell'arca,</p>
<p class="C8 V7">e mandò fuori il corvo, che continuò ad andare avanti e indietro, finché le acque furono asciugate sulla terra.</p>
<p class="C8 V8">Poi mandò fuori la colomba, per vedere se le acque fossero diminuite sulla superficie della terra.</p>
<p class="C8 V9">Ma la colomba non trovò dove posare la pianta del suo piede, e tornò a lui nell'arca, perché c'erano ancora acque sulla superficie di tutta la terra; ed egli stese la mano, la prese e la trasse a sé nell'arca.</p>
<p class="C8 V10">Aspettò così altri sette giorni, poi mandò di nuovo la colomba fuori dell'arca.</p>
<p class="C8 V11">E la colomba tornò a lui verso sera; ed ecco, essa aveva nel becco una foglia d'ulivo strappata di fresco; cosi Noè comprese che le acque si erano ritirate dalla terra.</p>
<p class="C8 V12">Allora aspettò altri sette giorni, poi mandò fuori la colomba; ma essa non ritornò piú da lui.</p>
<p class="C8 V13">Nell'anno seicentouno di Noè, nel primo mese, nel primo giorno del mese, le acque si erano prosciugate sulla terra; e Noè scoperchiò l'arca, guardò, ed ecco che la superficie del suolo era asciutta.</p>
<p class="C8 V14">Così nel secondo mese nel ventisettesimo giorno del mese, la terra era asciutta.</p>
<p class="C8 V15">Allora DIO parlò a Noè, dicendo:</p>
<p class="C8 V16">«Esci dall'arca tu, tua moglie, i tuoi figli e le mogli dei tuoi figli con te.</p>
<p class="C8 V17">Fa' uscire con te tutti gli animali che sono con te, di ogni carne: uccelli, bestiame e tutti i rettili che strisciano sulla terra, perché crescano grandemente sulla terra, e siano fecondi e si moltiplichino sulla terra».</p>
<p class="C8 V18">Così Noè usci con i suoi figli, con sua moglie e con le mogli dei suoi figli.</p>
<p class="C8 V19">Tutti gli animali, tutti i rettili, tutti gli uccelli, tutto quello che si muove sulla terra, secondo le loro famiglie, uscirono dall'arca.</p>
<p class="C8 V20">Allora Noè edificò un altare all'Eterno, e prese di ogni specie di animali puri e di ogni specie di uccelli puri e offrì olocausti sull'altare.</p>
<p class="C8 V21">E l'Eterno sentì un odore soave; così l'Eterno disse in cuor suo: «Io non maledirò piú la terra a motivo dell'uomo, perché i disegni del cuore dell'uomo sono malvagi fin dalla sua fanciullezza; e non colpirò più ogni cosa vivente, come ho fatto.</p>
<p class="C8 V22">Finché la terra durerà, semina e raccolta, freddo e caldo, estate e inverno, giorno e notte non cesseranno mai».</p>
<p class="C9 V1">Poi DIO benedisse Noè e i suoi figli, e disse loro: «Siate fruttiferi, moltiplicate e riempite la terra.</p>
<p class="C9 V2">La paura di voi e il terrore di voi sarà su tutti gli animali della terra, su tutti gli uccelli del cielo, su tutto quello che si muove sulla terra; e su tutti i pesci del mare. Essi sono dati in vostro potere.</p>
<p class="C9 V3">Tutto ciò che si muove ed ha vita vi servirà di cibo; io vi do tutte queste cose; vi do anche l'erba verde;</p>
<p class="C9 V4">ma non mangerete carne con la sua vita, cioè il suo sangue.</p>
<p class="C9 V5">Io chiederò certamente conto del sangue delle vostre vite; ne chiederò conto ad ogni animale e all'uomo. Chiederò conto della vita dell'uomo alla mano di ogni fratello dell'uomo.</p>
<p class="C9 V6">Chiunque spargerà il sangue di un uomo, il suo sangue sarà sparso per mezzo di un uomo, perché DIO ha fatto l'uomo a sua immagine.</p>
<p class="C9 V7">Voi dunque siate fruttiferi e moltiplicatevi; crescete grandemente sulla terra e moltiplicate in essa».</p>
<p class="C9 V8">Poi DIO parlò a Noè e ai suoi figli con lui, dicendo:</p>
<p class="C9 V9">«Quanto a me, ecco io stabilisco il mio patto con voi e con la vostra progenie dopo di voi,</p>
<p class="C9 V10">e con tutti gli esseri viventi che sono con voi: uccelli, bestiame e tutti gli animali della terra con voi, da tutti quelli che sono usciti dall'arca a tutti gli animali della terra.</p>
<p class="C9 V11">Io stabilisco il mio patto con voi: nessuna carne sarà piú sterminata dalle acque del diluvio, e non ci sarà piú diluvio per distruggere la terra».</p>
<p class="C9 V12">Poi DIO disse: «Questo è il segno del patto che io faccio tra me e voi, e tutti gli esseri viventi che sono con voi, per tutte le generazioni future.</p>
<p class="C9 V13">Io pongo il mio arcobaleno nella nuvola, e servirà di segno del patto fra me e la terra.</p>
<p class="C9 V14">E avverrà che, quando farò venire delle nuvole sulla terra, l'arco apparirà nelle nuvole;</p>
<p class="C9 V15">e io mi ricorderò del mio patto fra me e voi ed ogni essere vivente di ogni carne, e le acque non diventeranno piú un diluvio per distruggere ogni carne.</p>
<p class="C9 V16">L'arco dunque sarà nelle nuvole e io lo guarderò per ricordarmi del patto eterno fra DIO e ogni essere vivente di qualunque carne che è sulla terra».</p>
<p class="C9 V17">E DIO disse a Noè: «Questo è il segno del patto che io ho stabilito fra me e ogni carne che è sulla terra».</p>
<p class="C9 V18">Ora figli di Noè che uscirono dall'arca furono: Sem, Cam e Jafet; e Cam è il padre di Canaan.</p>
<p class="C9 V19">Questi sono i tre figli di Noè, e da loro fu popolata tutta la terra.</p>
<p class="C9 V20">Poi Noè, che era agricoltore, cominciò a piantare una vigna;</p>
<p class="C9 V21">e bevve del vino e si ubriacò, e si scoperse in mezzo alla sua tenda.</p>
<p class="C9 V22">E Cam, padre di Canaan, vide la nudità di suo padre e andò a dirlo ai suoi due fratelli di fuori.</p>
<p class="C9 V23">Ma Sem e Jafet presero un mantello, se lo misero sulle loro spalle e, camminando all'indietro coprirono la nudità del loro padre; e, siccome avevano le loro facce rivolte dalla parte opposta, non videro la nudità del loro padre.</p>
<p class="C9 V24">Quando Noè si svegliò dalla sua ebbrezza, seppe quello che gli aveva fatto il figlio minore, e disse:</p>
<p class="C9 V25">«Maledetto sia Canaan! Egli sia il servo dei servi dei suoi fratelli!».</p>
<p class="C9 V26">Poi disse: «Benedetto sia l'Eterno, il DIO di Sem, e sia Canaan suo servo.</p>
<p class="C9 V27">DIO ingrandisca Jafet e dimori nelle tende di Sem e sia Canaan suo servo!».</p>
<p class="C9 V28">Dopo il diluvio, Noè visse trecentocinquant'anni.</p>
<p class="C9 V29">Così tutto il tempo che Noè visse fu di novecentocinquant'anni; poi morì.</p>
<p class="C10 V1">Questa è la discendenza dei figli di Noè: Sam, Cam e Jafet; dopo il diluvio a loro nacquero dei figli.</p>
<p class="C10 V2">I figli di Jafet furono: Gomer, Magog, Madai, Javan, Tubal, Mescek e Tiras.</p>
<p class="C10 V3">I figli di Gomer: Ashkenaz, Rifath e Togarmah.</p>
<p class="C10 V4">I figli di Javan: Elisham, Tarshish, Kittim e Dodanim.</p>
<p class="C10 V5">Da essi vennero i popoli sparsi nelle isole delle nazioni, nei loro diversi paesi, ciascuno secondo la propria lingua, secondo le loro famiglie, nelle loro nazioni.</p>
<p class="C10 V6">I figli di Cam furono: Kush, Mitsraim, Put e Canaan.</p>
<p class="C10 V7">I figli di Kush: Seba, Havilah, Sabtah, Raamah e Sabtekah; e i figli di Raamah: Sceba e Dedan.</p>
<p class="C10 V8">Kush generò Nimrod, che cominciò a essere un uomo potente sulla terra.</p>
<p class="C10 V9">Egli fu un potente cacciatore davanti all'Eterno; perciò si dice: «Come Nimrod, il potente cacciatore davanti all'Eterno».</p>
<p class="C10 V10">E l'inizio del suo regno fu Babel, Erek, Akkad e Kalmeh nel paese di Scinar.</p>
<p class="C10 V11">Da quel paese andò in Assiria e costruì Ninive, Rehoboth-Ir e Kalah;</p>
<p class="C10 V12">fra Ninive e Kalah costruì Resen (che è la grande città).</p>
<p class="C10 V13">Mitsraim generò i Ludim, gli Ananim, i Lehabim, i Nuftuhim,</p>
<p class="C10 V14">i Pathrusim, i Casluhim (da cui uscirono i Filistei) e i Caftorim.</p>
<p class="C10 V15">Canaan generò Sidon, suo primogenito, e Het,</p>
<p class="C10 V16">e i Gebusei, gli Amorei, i Ghirgasei,</p>
<p class="C10 V17">gli Hivvei, gli Archei, i Sinei,</p>
<p class="C10 V18">gli Arvadei, i Tsemarei e gli Hamathei. Poi le famiglie dei Cananei si dispersero.</p>
<p class="C10 V19">E i confini dei Cananei andarono da Sidon, in direzione di Gherar, fino a Gaza; e in direzione di Sodoma, Gomorra, Adma e Tseboim, fino a Lesha.</p>
<p class="C10 V20">Questi sono i figli di Cam, secondo le loro famiglie, secondo le loro lingue, nei loro paesi, nelle loro nazioni.</p>
<p class="C10 V21">Anche a Sem, padre di tutti i figli di Eber e fratello di Jafet, il maggiore, nacquero dei figli.</p>
<p class="C10 V22">I figli di Sem furono: Elam, Assur, Arpakshad, Lud e Aram.</p>
<p class="C10 V23">I figli di Aram: Uz, Hul, Ghether e Mash.</p>
<p class="C10 V24">Arpakshad generò Scelah, e Scelah generò Eber.</p>
<p class="C10 V25">Ad Eber nacquero due figli; il nome dell'uno fu Peleg, perché ai suoi giorni la terra fu divisa, e il nome di suo fratello fu Joktan.</p>
<p class="C10 V26">Joktan generò Almodad, Scelef, Hatsarmaveth, Jerah,</p>
<p class="C10 V27">Hadoram, Uzal, Diklah,</p>
<p class="C10 V28">Obal, Abimael, Sceba,</p>
<p class="C10 V29">Ofir, Havilah e Jobab. Tutti questi furono figli di Joktan.</p>
<p class="C10 V30">E la loro dimora fu la montagna orientale, da Mesha, fin verso Sefar.</p>
<p class="C10 V31">Questi sono i figli di Sem, secondo le loro famiglie, secondo le loro lingue, nei loro paesi, secondo le loro nazioni.</p>
<p class="C10 V32">Queste sono le famiglie dei figli di Noè, secondo le loro generazioni nelle loro nazioni; e da essi uscirono le nazioni che si sparsero per la terra dopo il diluvio.</p>
<p class="C11 V1">Ora tutta la terra parlava la stessa lingua e usava le stesse parole.</p>
<p class="C11 V2">E avvenne che, mentre si spostavano verso sud, essi trovarono una pianura nel paese di Scinar, e vi si stabilirono.</p>
<p class="C11 V3">E si dissero l'un l'altro: «Orsù, facciamo dei mattoni e cuociamoli col fuoco!». E usarono mattoni invece di pietre e bitume invece di malta.</p>
<p class="C11 V4">E dissero: «Orsù, costruiamoci una città e una torre la cui cima giunga fino al cielo, e facciamoci un nome, per non essere dispersi sulla faccia di tutta la terra».</p>
<p class="C11 V5">Ma l'Eterno discese per vedere la città e la torre che i figli degli uomini stavano costruendo.</p>
<p class="C11 V6">E l'Eterno disse: «Ecco, essi sono un solo popolo e hanno tutti la medesima lingua; e questo è quanto essi hanno cominciato a fare; ora nulla impedirà loro di condurre a termine ciò che intendono fare.</p>
<p class="C11 V7">Orsú, scendiamo laggiú e confondiamo la loro lingua, affinché l'uno non comprenda piú il parlare dell'altro».</p>
<p class="C11 V8">Così l'Eterno li disperse di là sulla faccia di tutta la terra, ed essi cessarono di costruire la città.</p>
<p class="C11 V9">Perciò a questa fu dato il nome di Babele, perché l'Eterno colà confuse la lingua di tutta la terra, e di là l'Eterno li disperse sulla faccia di tutta la terra.</p>
<p class="C11 V10">Questa è la discendenza di Sem. Sem, all'età di cent'anni generò Arpakshad, due anni dopo il diluvio.</p>
<p class="C11 V11">Dopo aver generato Arpakshad, Sem visse cinquecento anni e generò figli e figlie.</p>
<p class="C11 V12">Arpakshad visse trentacinque anni e generò Scelah.</p>
<p class="C11 V13">Dopo aver generato Scelah, Arpakshad visse quattrocentotre anni e generò figli e figlie.</p>
<p class="C11 V14">Scelah visse trent'anni e generò Eber.</p>
<p class="C11 V15">Dopo aver generato Eber, Scelah visse quattrocentotre anni e generò figli e figlie.</p>
<p class="C11 V16">Eber visse trentaquattro anni e generò Peleg.</p>
<p class="C11 V17">Dopo aver generato Peleg, Eber visse quattrocentotrent'anni e generò figli e figlie.</p>
<p class="C11 V18">Peleg visse trent'anni e generò Reu.</p>
<p class="C11 V19">Dopo aver generato Reu, Peleg visse duecentonove anni e generò figli e figlie.</p>
<p class="C11 V20">Reu visse trentadue anni e generò Serug.</p>
<p class="C11 V21">Dopo aver generato Serug, Reu visse duecentosette anni e generò figli e figlie.</p>
<p class="C11 V22">Serug visse trent'anni e generò Nahor;</p>
<p class="C11 V23">dopo aver generato Nahor, Serug visse duecento anni e generò figli e figlie.</p>
<p class="C11 V24">Nahor visse ventinove anni e generò Terah;</p>
<p class="C11 V25">dopo aver generato Terah, Nahor visse centodiciannove anni e generò figli e figlie.</p>
<p class="C11 V26">Terah visse settant'anni e generò Abramo, Nahor e Haran.</p>
<p class="C11 V27">Questa è la discendenza di Terah. Terah generò Abramo, Nahor e Haran; e Haran generò Lot.</p>
<p class="C11 V28">Haran morì alla presenza di Terah suo padre, nel suo paese nativo, in Ur dei Caldei.</p>
<p class="C11 V29">E Abramo e Nahor si presero delle mogli; il nome della moglie di Abramo era Sarai, e il nome della moglie di Nahor, Milkah, figlia di Haran, padre di Milkah e padre di Iskah.</p>
<p class="C11 V30">Ma Sarai era sterile, non aveva figli.</p>
<p class="C11 V31">Poi Terah prese suo figlio Abramo e Lot, figlio di Haran, cioè il figlio di suo figlio, e Sarai sua nuora, moglie di Abramo suo figlio, e uscirono insieme da Ur dei Caldei per andare nel paese di Canaan; ma giunti a Haran, vi si stabilirono.</p>
<p class="C11 V32">E il tempo che Terah visse fu di duecentocinque anni; poi Terah morì in Haran.</p>
<p class="C12 V1">Ora l'Eterno disse ad Abramo: «Vattene dal tuo paese, dal tuo parentado e dalla casa di tuo padre, nel paese che io ti mostrerò.</p>
<p class="C12 V2">Io farò di te una grande nazione e ti benedirò e renderò grande il tuo nome e tu sarai una benedizione.</p>
<p class="C12 V3">E benedirò quelli che ti benediranno e maledirò chi ti maledirà; e in te saranno benedette tutte le famiglie della terra.</p>
<p class="C12 V4">Allora Abramo partì come l'Eterno gli aveva detto, e Lot andò con lui. Abramo aveva settantacinque anni quando partì da Haran.</p>
<p class="C12 V5">E Abramo prese Sarai sua moglie e Lot, figlio di suo fratello, e tutti i beni che avevano accumulato e le persone che avevano acquistate in Haran, e partirono per andarsene nel paese di Canaan. Così essi giunsero nel paese di Canaan.</p>
<p class="C12 V6">Abramo attraversò il paese fino alla località di Sichem, fino alla quercia di Moreh. A quel tempo si trovavano nel paese i Cananei.</p>
<p class="C12 V7">Allora l'Eterno apparve ad Abramo e disse: «Io darò questo paese alla tua discendenza». Allora Abramo vi costruì un altare all'Eterno che gli era apparso.</p>
<p class="C12 V8">Di là si spostò verso la montagna a est di Bethel, e piantò le sue tende, avendo Bethel a ovest e Ai a est; e là costruì un altare all'Eterno e invocò il nome dell'Eterno.</p>
<p class="C12 V9">Poi Abramo si mise in viaggio, continuando a spostarsi verso Neghev. Abramo in Egitto</p>
<p class="C12 V10">Ora venne nel paese una carestia e Abramo scese in Egitto per dimorarvi, perché nel paese vi era una grande carestia.</p>
<p class="C12 V11">Ora avvenne che, come stava per entrare in Egitto, disse a Sarai sua moglie: «Ecco, io so che tu sei una donna di bell'aspetto;</p>
<p class="C12 V12">così avverrà che, quando gli Egiziani ti vedranno, diranno: «Costei è sua moglie»; e uccideranno me, ma lasceranno te in vita.</p>
<p class="C12 V13">Ti prego, dì che sei mia sorella, perché io sia trattato bene a motivo di te, e la mia vita sia salva per amor tuo».</p>
<p class="C12 V14">Quando infatti Abramo giunse in Egitto, gli Egiziani videro che la donna era molto bella.</p>
<p class="C12 V15">La videro anche gli ufficiali del Faraone e la lodarono davanti al Faraone e la donna fu portata in casa del Faraone.</p>
<p class="C12 V16">Ed egli trattò bene Abramo a motivo di lei. Così Abramo ebbe pecore, buoi, asini, servi, serve, asine e cammelli.</p>
<p class="C12 V17">Ma l'Eterno colpì Faraone e la sua casa con grandi calamità, a motivo di Sarai, moglie di Abramo.</p>
<p class="C12 V18">Allora il Faraone chiamò Abramo e disse: «Che cosa mi hai fatto? Perché non mi hai detto che era tua moglie? Perché hai detto:</p>
<p class="C12 V19">"E' mia sorella"? Così io la presi per essere mia moglie. Ora dunque eccoti tua moglie; prendila e vattene!».</p>
<p class="C12 V20">Poi il Faraone diede alla sua gente ordini riguardo ad Abramo, ed essi fecero partire lui, sua moglie e tutto quello che aveva.</p>
<p class="C13 V1">Abramo dunque risalì dall'Egitto verso il Neghev con sua moglie e con tutto quel che possedeva. E Lot era con lui.</p>
<p class="C13 V2">Abramo era molto ricco di bestiame, di argento e di oro.</p>
<p class="C13 V3">Dal Neghev egli continuò il suo viaggio fino a Bethel, al luogo dove da principio era stata la sua tenda, fra Bethel e Ai,</p>
<p class="C13 V4">al luogo dell'altare che aveva fatto inizialmente; e là Abramo invocò il nome dell'Eterno.</p>
<p class="C13 V5">Anche Lot, che viaggiava con Abramo aveva greggi, armenti e tende.</p>
<p class="C13 V6">E il paese non era in grado di sostenerli, se essi abitavano assieme, perché i loro beni erano così grandi che non potevano stare assieme.</p>
<p class="C13 V7">Sorse perciò una contesa fra i pastori del bestiame di Abramo e i pastori del bestiame di Lot. I Cananei e i Perezei abitavano a quel tempo nel paese.</p>
<p class="C13 V8">Così Abramo disse a Lot: «Deh, non ci sia contesa fra me e te, né fra i miei pastori e i tuoi pastori, perché siamo fratelli.</p>
<p class="C13 V9">Non sta forse tutto il paese davanti a te? Separati da me! Se tu vai a sinistra, io andrò a destra; e se tu vai a destra, io andrò a sinistra».</p>
<p class="C13 V10">Allora Lot alzò gli occhi e vide l'intera pianura del Giordano. Prima che l'Eterno avesse distrutto Sodoma e Gomorra, essa era tutta quanta irrigata fino a Tsoar, come il giardino dell'Eterno, come il paese d'Egitto.</p>
<p class="C13 V11">Così Lot scelse per sé tutta la pianura del Giordano e cominciò a spostare le sue tende verso oriente. Così si separarono l'uno dall'altro.</p>
<p class="C13 V12">Abramo dimorò nel paese di Canaan, e Lot abitò nelle città della pianura e giunse a piantare le sue tende fino a Sodoma.</p>
<p class="C13 V13">Ora la gente di Sodoma era grandemente depravata e peccatrice contro l'Eterno.</p>
<p class="C13 V14">E l'Eterno disse ad Abramo, dopo che Lot si Fu separato da lui: «Alza ora i tuoi occhi e mira dal luogo dove sei a nord a sud; a est e a ovest.</p>
<p class="C13 V15">Tutto il paese che tu vedi, io lo darò a te e alla tua discendenza, per sempre.</p>
<p class="C13 V16">E renderò la tua discendenza come la polvere della terra; per cui, se qualcuno può contare la polvere della terra, si potrà contare anche la tua discendenza.</p>
<p class="C13 V17">Levati, percorri il paese in lungo e in largo, perché io lo darò a te».</p>
<p class="C13 V18">Allora Abramo levò le sue tende e venne ad abitare alle querce di Mamre, che sono a Hebron; e là costruì un altare all'Eterno.</p>
<p class="C14 V1">Ora avvenne al tempo di Amrafel re di Scinar di Ariok re di Ellasar di kedorlaomer re di Elam e di Tideal re delle nazioni,</p>
<p class="C14 V2">che essi mossero guerra a Bera re di Sodoma, a Birsha re di Gomorra, a Scinab re d Admah, a Scemeber re di Tseboim e al re di Bela, (che è Tsoar).</p>
<p class="C14 V3">Tutti questi ultimi si radunarono nella valle di Siddim, (che è il Mar Salato).</p>
<p class="C14 V4">Per dodici anni erano stati soggetti a Kedorlaomer, ma al tredicesimo anno si ribellarono.</p>
<p class="C14 V5">Nell'anno quattordicesimo, Kedorlaomer e i re che erano con lui vennero e sbaragliarono i giganti ad Ashterotkarnaim, gli Zuzim a Ham, gli Emim a Shaveh-Kiriathaim</p>
<p class="C14 V6">e gli Horei nella loro montagna di Seir fino a El-Paran, che è presso il deserto.</p>
<p class="C14 V7">Poi tornarono indietro e vennero a En-Mishpat (che è adesh) e saccheggiarono l'intero territorio degli Amalekiti e anche degli Amorei, che abitavano ad Hatsatson-Tamar.</p>
<p class="C14 V8">Allora il re di Sodoma, il re di Gomorra, il re di Admah, il re di Tseboim e il re di Bela, (che è Tsoar), uscirono e si schierarono in battaglia contro di loro, nella valle di Siddim;</p>
<p class="C14 V9">contro Kedorlaomer re di Elam, Tideal re delle nazioni, Amrafel re di Scinar e Ariok re di Ellasar: quattro re contro cinque.</p>
<p class="C14 V10">Ora la valle di Siddim era piena di pozzi di bitume; e i re di Sodoma e di Gomorra si diedero alla fuga e vi caddero dentro; e quelli che scamparono fuggirono al monte.</p>
<p class="C14 V11">Così i vincitori presero tutte le ricchezze di Sodoma e di Gomorra e tutti i loro viveri, e se ne andarono.</p>
<p class="C14 V12">Presero anche Lot, figlio del fratello di Abramo, con i suoi averi, e se ne andarono. Lot abitava in Sodoma.</p>
<p class="C14 V13">Ma uno degli scampati venne a dirlo ad Abramo l'Ebreo, che abitava alle querce di Mamre, l'Amoreo, fratello di Eshkol e fratello di Aner, i quali avevano fatto alleanza con Abramo.</p>
<p class="C14 V14">Quando Abramo seppe che suo fratello era stato fatto prigioniero, armò gli uomini addestrati, servi nati in casa sua, in numero di trecentodiciotto, e inseguì i re fino a Dan.</p>
<p class="C14 V15">Egli divise le sue forze contro di loro di notte, e coi suoi servi li attaccò e li inseguì fino a Hobah, che è a sinistra di Damasco.</p>
<p class="C14 V16">Così ricuperò tutti i beni e riportò indietro anche Lot suo fratello e i suoi beni, come pure le donne e il popolo.</p>
<p class="C14 V17">Dopo il suo ritorno dalla sconfitta di Kedorlaomer e dei re che erano con lui, il re di Sodoma gli andò incontro nella valle di Shaveh, (che è la Valle del re).</p>
<p class="C14 V18">Allora Melchisedek, re di Salem, portò pane e vino. Egli era sacerdote del Dio Altissimo.</p>
<p class="C14 V19">E benedisse Abramo, dicendo: «Benedetto sia Abramo dal Dio Altissimo, padrone dei cieli e della terra!</p>
<p class="C14 V20">E benedetto sia il Dio Altissimo, che ti ha dato nelle mani i tuoi nemici!». E Abramo gli diede la decima di ogni cosa.</p>
<p class="C14 V21">Poi il re di Sodoma disse ad Abramo: «Dammi le persone, e prendi i beni per te».</p>
<p class="C14 V22">Ma Abramo rispose al re di Sodoma: «Ho alzato la mia mano all'Eterno, il Dio Altissimo, padrone dei cieli e della terra,</p>
<p class="C14 V23">che non avrei preso niente di ciò che ti appartiene, neppure un filo o un legaccio dei calzari, perché tu non abbia a dire: «Io ho arricchito Abramo».</p>
<p class="C14 V24">Non prenderò nulla per me ad eccezione di ciò che hanno mangiato i giovani e la parte che spetta agli uomini che sono venuti con me: Aner, Eshkol e Mamre; lascia che essi prendano la loro parte».</p>
<p class="C15 V1">Dopo queste cose, la parola dell'Eterno fu rivolta in visione ad Abramo, dicendo: «Non temere o Abramo, io sono il tuo scudo, e la tua ricompensa sarà grandissima».</p>
<p class="C15 V2">Ma Abramo disse: Signore, Eterno, che mi darai, perché sono senza figli e l'erede della mia casa è Eliezer di Damasco?».</p>
<p class="C15 V3">Poi Abramo soggiunse: «tu non mi hai dato alcuna discendenza; Ora ecco, uno nato in casa mia sarà mio erede».</p>
<p class="C15 V4">Allora la parola dell'Eterno gli fu rivolta, dicendo: Questi non sarà tuo erede; ma colui che uscirà dalle tue viscere sarà tuo erede».</p>
<p class="C15 V5">Poi lo condusse fuori e gli disse: «Mira il cielo e conta le stelle, se le puoi contare», quindi aggiunse: «Così sarà la tua discendenza».</p>
<p class="C15 V6">Ed egli credette all'Eterno, che glielo mise in conto di giustizia.</p>
<p class="C15 V7">Poi l'Eterno gli disse: «Io sono l'Eterno che ti ho fatto uscire da Ur dei Caldei, per darti questo paese in eredità».</p>
<p class="C15 V8">E Abramo chiese: «Signore, Eterno da che cosa posso io sapere che l'avrò in eredità?».</p>
<p class="C15 V9">Allora l'Eterno gli disse: «Portami una giovenca di tre anni, una capra di tre anni, un montone di tre anni, una tortora e un piccione giovane».</p>
<p class="C15 V10">Allora Abramo gli portò tutti questi animali, li divise in due e pose ciascuna metà di fronte all'altra; ma non divise gli uccelli.</p>
<p class="C15 V11">Ora alcuni uccelli rapaci calarono sulle bestie morte ma Abramo li scacciò.</p>
<p class="C15 V12">Verso il tramontare del sole, un profondo sonno cadde su Abramo; ed ecco, uno spavento una oscurità profonda caddero su di lui.</p>
<p class="C15 V13">Allora l'Eterno disse ad Abramo: «Sappi per certo che i tuoi discendenti dimoreranno come stranieri in un paese che non sarà loro, e vi saranno schiavi e saranno oppressi per quattrocento anni.</p>
<p class="C15 V14">Ma io giudicherò la nazione di cui saranno stati servi; dopo questo, essi usciranno con grandi ricchezze.</p>
<p class="C15 V15">Quanto a te, te ne andrai in pace presso i tuoi padri, e sarai sepolto dopo una bella vecchiaia.</p>
<p class="C15 V16">Ma alla quarta generazione essi torneranno qui, perché l'iniquità degli Amorei non è ancora giunta al colmo».</p>
<p class="C15 V17">Ora come il sole si fu coricato e scesero le tenebre, ecco una fornace fumante ed una torcia di fuoco passare in mezzo agli animali divisi.</p>
<p class="C15 V18">In quel giorno l'Eterno fece un patto con Abramo dicendo: «Io do alla tua discendenza questo paese, dal torrente d'Egitto al grande fiume, il fiume Eufrate:</p>
<p class="C15 V19">i Kenei i Kenizei, i Kadmonei,</p>
<p class="C15 V20">gli Hittei, i Perezei, i Refei,</p>
<p class="C15 V21">gli Amorei, i Cananei, i Ghirgasei e i Gebusei».</p>
<p class="C16 V1">Ora Sarai, moglie di Abrahamo, non gli aveva dato alcun figlio. Ella aveva una serva egiziana di nome Agar.</p>
<p class="C16 V2">Così Sarai disse ad Abramo: «ecco, l'Eterno mi ha impedito di avere figli; deh, entra dalla mia serva; forse potrò avere figli da lei». E Abramo diede ascolto alla voce di Sarai.</p>
<p class="C16 V3">Sarai dunque, moglie di Abramo, dopo che Abramo aveva dimorato dieci anni nel paese di Canaan, prese la sua serva Agar, l'Egiziana, e la diede in moglie ad Abramo suo marito.</p>
<p class="C16 V4">Ed egli entrò da Agar, che rimase incinta; ma quando si accorse di essere incinta, guardó la sua padrona con disprezzo.</p>
<p class="C16 V5">Allora Sarai disse ad Abramo: «La responsabilità per l'offesa fattami ricada su di te. Sono stata io a darti nelle braccia la mia serva; ma da quando si è accorta di essere incinta mi guarda con disprezzo. L'Eterno sia giudice fra me e te».</p>
<p class="C16 V6">Abramo rispose a Sarai: «Ecco, la tua serva è in tuo potere; fa' di lei ciò che ti pare». Sarai allora la trattó duramente, ed ella fuggì dalla sua presenza.</p>
<p class="C16 V7">Ora l'Angelo dell'Eterno la trovò presso una sorgente d'acqua nel deserto, presso la sorgente sulla strada di Shur,</p>
<p class="C16 V8">e le disse: «Agar, serva di Sarai, da dove vieni e dove vai?». Ella rispose: «Me ne fuggo dalla presenza della mia padrona Sarai».</p>
<p class="C16 V9">Allora l'Angelo dell'Eterno le disse: «Torna dalla tua padrona, e sottomettiti alla sua autorità».</p>
<p class="C16 V10">Poi l'Angelo dell'Eterno soggiunse: «Io moltiplicheró grandemente la tua discendenza tanto che non la si potrà contare, a motivo del suo gran numero».</p>
<p class="C16 V11">L'Angelo dell'Eterno le disse ancora: «Ecco, tu sei incinta e partorirai un figlio, e lo chiamerai Ismaele, perché l'Eterno ha dato ascolto alla tua afflizione;</p>
<p class="C16 V12">egli sarà tra gli uomini come un asino selvatico; la sua mano sarà contro tutti e la mano di tutti contro di lui; e abiterà nella presenza di tutti i suoi fratelli».</p>
<p class="C16 V13">Allora Agar chiamó il nome dell'Eterno che le aveva parlato: «Tu sei El-Roi», perché disse: «Ho veramente io veduto colui che mi vede?».</p>
<p class="C16 V14">Perciò quel pozzo fu chiamato "Il pozzo di Lahai-Roi. ecco, esso è fra Kadesh e Bered.</p>
<p class="C16 V15">Così Agar partorì un figlio ad Abramo; e Abramo chiamò il figlio, che Agar gli aveva partorito, col nome di Ismaele.</p>
<p class="C16 V16">Abramo aveva ottantasei anni, quando Agor partorì Ismaele ad Abramo.</p>
<p class="C17 V1">Quando Abramo ebbe novantanove anni, l'Eterno gli apparve e gli disse: «Io sono il Dio onnipotente; cammina alla mia presenza, e sii integro;</p>
<p class="C17 V2">e io stabilirò il mio patto fra me e te e ti moltiplicherò grandemente».</p>
<p class="C17 V3">Allora Abramo si prostrò con la faccia a terra e DIO gli parlò, dicendo:</p>
<p class="C17 V4">«Quanto a me, ecco io faccio con te un patto: tu diventerai padre di una moltitudine di nazioni.</p>
<p class="C17 V5">E non sarai piú chiamato Abramo, ma il tuo nome sarà Abrahamo, poiché io ti faccio padre di una moltitudine di nazioni.</p>
<p class="C17 V6">Ti renderò grandemente fruttifero. Quindi ti farò divenire nazioni e da te usciranno dei re.</p>
<p class="C17 V7">E stabilirò il mio patto fra me e te, e i tuoi discendenti dopo di te, di generazione in generazione; sarà un patto eterno, impegnandomi ad essere il DIO tuo e della tua discendenza dopo di te.</p>
<p class="C17 V8">E a te, e alla tua discendenza dopo di te, darò il paese dove abiti come straniero: tutto il paese di Canaan, in proprietà per sempre; e sarò il loro DIO».</p>
<p class="C17 V9">Poi DIO disse ad Abrahamo: «Da parte tua, tu osserverai il mio patto, tu e la tua discendenza dopo di te, di generazione in generazione.</p>
<p class="C17 V10">Questo è il mio patto che voi osserverete, fra me e voi, e la tua discendenza dopo di te: ogni maschio fra voi sarà circonciso.</p>
<p class="C17 V11">E sarete circoncisi nella carne del vostro prepuzio; e questo sarà un segno del patto fra me e voi.</p>
<p class="C17 V12">All'età di otto giorni, ogni maschio fra voi sarà circonciso, di generazione in generazione, tanto quello nato in casa, come quello comprato con denaro da qualunque straniero che non sia della tua discendenza.</p>
<p class="C17 V13">Sì, tanto chi è nato in casa tua come chi è comprato con denaro dovrà essere circonciso; e il mio patto nella vostra carne sarà un patto eterno.</p>
<p class="C17 V14">E il maschio incirconciso, che non è stato circonciso nella carne del suo prepuzio, sarà tagliato fuori dal suo popolo, perché ha violato il mio patto».</p>
<p class="C17 V15">Poi DIO disse ad Abrahamo: «Quanto a Sarai tua moglie non la chiamare piú Sarai, ma il suo nome, sarà Sara.</p>
<p class="C17 V16">E io la benedirò e da lei ti darò pure un figlio; sì, io la benedirò ed ella diventerà nazioni; re di popoli usciranno da lei».</p>
<p class="C17 V17">Allora Abrahamo si prostrò con la faccia a terra e rise; e disse in cuor suo: «Nascerà forse un figlio a un uomo di cento anni? E partorirà Sara che ha novant'anni?».</p>
<p class="C17 V18">Quindi Abrahamo disse a DIO: «Deh, possa Ismaele vivere davanti a te!».</p>
<p class="C17 V19">Ma DIO rispose: «No, ma Sara tua moglie ti partorirà un figlio, e tu lo chiamerai Isacco; e io stabilirò il mio patto con lui, come un patto eterno con la sua discendenza dopo di lui.</p>
<p class="C17 V20">Quanto a Ismaele, io ti ho esaudito. Ecco io lo benedirò, lo renderò fruttifero e lo moltiplicherò grandemente. Egli diventerà padre di dodici principi, e io farò di lui una grande nazione.</p>
<p class="C17 V21">Ma il mio patto lo stabilirò con Isacco che Sara ti partorirà in questo tempo, l'anno prossimo».</p>
<p class="C17 V22">Quando ebbe finito di parlare con lui, DIO lasciò Abrahamo, levandosi in alto.</p>
<p class="C17 V23">Allora Abrahamo prese Ismaele suo figlio, tutti quelli nati in casa sua e tutti quelli comprati col suo denaro, tutti i maschi fra la gente della casa di Abrahamo e, in quello stesso giorno, circoncise la carnee del loro prepuzio, come DIO gli aveva detto di fare.</p>
<p class="C17 V24">Ora Abrahamo aveva novantanove anni quando fu circonciso nella carne del suo prepuzio.</p>
<p class="C17 V25">E Ismaele suo figlio aveva tredici anni quando fu circonciso nella carne del so prepuzio.</p>
<p class="C17 V26">In quello stesso giorno Furono circoncisi Abrahamo e Ismaele suo figlio.</p>
<p class="C17 V27">E tutti gli uomini della sua casa, tanto quelli nati in casa come quelli comprati con denaro dagli stranieri, furono circoncisi con lui.</p>
<p class="C18 V1">L'Eterno apparve ad Abrahamo alle querce di Mamre, mentre egli sedeva all'ingresso della tenda durante il caldo del giorno.</p>
<p class="C18 V2">Abrahamo alzò gli occhi ed ecco, tre uomini stavano in piedi accanto a lui. Appena li vide, corse loro incontro dall'ingresso della tenda, si prostrò fino a terra e disse:</p>
<p class="C18 V3">«Signor mio, se ho trovato grazia davanti a te, ti prego non passar senza fermarti dal tuo servo!</p>
<p class="C18 V4">Deh, lasciate che si porti un po' d'acqua, affinché possiate lavarvi i piedi, e riposatevi sotto questo albero.</p>
<p class="C18 V5">Io andrò a prendere un pezzo di pane, così potrete rinfrancare il vostro cuore; poi proseguirete il vostro cammino perché per questo siete passati dal vostro servo». Quelli dissero: «Fa' come hai detto».</p>
<p class="C18 V6">Allora Abrahamo andò in fretta nella tenda, da Sara, e le disse: «Presto prendi tre misure di fior di farina, impastala e fanne delle focacce».</p>
<p class="C18 V7">Poi Abrahamo corse all'armento, scelse un vitello tenero e buono, lo diede a un servo, e si affrettò a prepararlo.</p>
<p class="C18 V8">Prese poi della cagliata, del latte e il vitello che aveva preparato, e li pose davanti a loro; mentre essi mangiavano, egli rimase in piedi accanto a loro, sotto l'albero.</p>
<p class="C18 V9">Poi essi gli dissero: «Dov'è Sara tua moglie?». Abrahamo rispose: «E là nella tenda».</p>
<p class="C18 V10">Ed egli disse: «Tornerò certamente da te l'anno prossimo a questo tempo; ed ecco, Sara tua moglie avrà un figlio». E Sara ascoltava all'ingresso della tenda, che era dietro di lui.</p>
<p class="C18 V11">Ora Abrahamo e Sara erano vecchi, di età avanzata, e Sara non aveva piú i ricorsi ordinari delle donne.</p>
<p class="C18 V12">Perciò Sara rise dentro di sé, dicendo: «Vecchia come sono, avrei io tali piaceri, dato che il mio stesso signore è vecchio?».</p>
<p class="C18 V13">E l'Eterno disse ad Abrahamo: «Perché mai ha riso Sara dicendo: «Partorirò io per davvero, vecchia come sono?».</p>
<p class="C18 V14">Vi è forse qualcosa che sia troppo difficile per l'Eterno? Al tempo fissato, fra un anno, ritornerò da te, e Sara avrà un figlio».</p>
<p class="C18 V15">Allora Sara negò, dicendo: «Non ho riso», perché ebbe paura. Ma egli disse: «Invece hai riso!».</p>
<p class="C18 V16">Poi quegli uomini si alzarono di là e volsero gli sguardi verso Sodoma; e Abrahamo camminava con loro per accomiatarli.</p>
<p class="C18 V17">E l'Eterno disse: «Celerò io ad Abrahamo quello che sto per fare</p>
<p class="C18 V18">poiché Abrahamo deve diventare una nazione grande e potente e in lui saranno benedette tutte le nazioni della terra?</p>
<p class="C18 V19">Io infatti l'ho scelto, perché ordini ai suoi figli e alla sua casa dopo di lui di seguire la via dell'Eterno, mettendo in pratica la giustizia e l'equità, perché l'Eterno possa compiere per Abrahamo ciò che gli ha promesso».</p>
<p class="C18 V20">E l'Eterno disse: «Siccome il grido che sale da Sodoma e Gomorra è grande e siccome il loro peccato è molto grave,</p>
<p class="C18 V21">io scenderò per vedere se hanno veramente fatto secondo il grido che è giunto a me; in caso contrario, lo saprò».</p>
<p class="C18 V22">Poi quegli uomini si allontanarono di là e si avviarono verso Sodoma; ma Abrahamo rimase ancora davanti all'Eterno.</p>
<p class="C18 V23">Allora Abrahamo si avvicinò e disse: «Farai perire il giusto insieme con l'empio?</p>
<p class="C18 V24">Ammesso che ci siano cinquanta giusti nella città. distruggeresti tu il luogo e non lo risparmieresti per amore dei cinquanta giusti che si trovano nel suo mezzo?</p>
<p class="C18 V25">Lungi da te il fare tale cosa: far morire il giusto con l'empio, cosicché il giusto sia trattato come l'empio; lungi da te! Il giudice di tutta la terra non farà egli giustizia?».</p>
<p class="C18 V26">L'Eterno disse: «Se trovo nella città di Sodoma cinquanta giusti, io risparmierò l'intero luogo per amor loro».</p>
<p class="C18 V27">Allora Abrahamo riprese e disse: «Ecco, prendo l'ardire di parlare al Signore, benché io non sia che polvere e cenere.</p>
<p class="C18 V28">Ammesso che a quei cinquanta giusti ne manchino cinque. distruggeresti tu l'intera città per cinque di meno?». l'Eterno rispose: «Se ve ne trovo quarantacinque, non la distruggerò».</p>
<p class="C18 V29">Abrahamo continuò a parlargli e disse: «Ammesso che in città se ne trovino quaranta?». E l'Eterno: «Non lo farò, per amor dei quaranta».</p>
<p class="C18 V30">Allora Abrahamo disse: «Deh, non si adiri il Signore, ed io parlerò. Ammesso che in città se ne trovino trenta?». L'Eterno rispose: «Non lo Farò se ve ne trovo trenta».</p>
<p class="C18 V31">E Abrahamo disse: «Ecco, prendo l'ardire di parlare al Signore. Ammesso che in città se ne trovino venti?». L'Eterno rispose: «Non la distruggerò, per amor dei venti».</p>
<p class="C18 V32">E Abrahamo disse: «Deh, non si adiri il Signore e io parlerò ancora questa volta soltanto. Ammesso che in città se ne trovino dieci?». L'Eterno rispose: «Non la distruggeró per amore dei dieci».</p>
<p class="C18 V33">Come l'Eterno ebbe finito di parlare ad Abrahamo. se ne andò. E Abrahamo tornò alla sua dimora.</p>
<p class="C19 V1">Ora i due angeli giunsero a Sodoma verso sera, mentre Lot era seduto alla porta di Sodoma; come li vide egli si alzó per andar loro incontro e si prostrò con la faccia a terra,</p>
<p class="C19 V2">e disse: «Miei signori, vi prego, venite in casa del vostro servo, passatevi la notte e lavatevi i piedi; poi domattina potrete alzarvi presto e continuare il vostro cammino». Essi risposero: «No; passeremo la notte sulla piazza».</p>
<p class="C19 V3">Ma egli insistette così tanto che vennero da lui ed entrarono in casa sua. Quindi egli preparò loro un banchetto e cosse dei pani senza lievito, ed essi mangiarono.</p>
<p class="C19 V4">Ma prima che andassero a coricarsi, gli uomini della città, gli uomini di Sodoma, circondarono la casa, giovani e vecchi l'intera popolazione venuta da ogni dove;</p>
<p class="C19 V5">chiamarono Lot e gli dissero: «Dove sono gli uomini che sono venuti da te questa notte? Portaceli fuori. affinché li possiamo conoscere!».</p>
<p class="C19 V6">Lot uscì verso di loro davanti alla porta di casa, chiuse la porta dietro di sé e disse:</p>
<p class="C19 V7">«Deh fratelli miei, non comportatevi in modo così malvagio!</p>
<p class="C19 V8">Sentite, io ho due figlie che non hanno conosciuto uomo; deh, lasciate che ve le porti fuori e fate loro quel che vi pare; ma non fate nulla a questi uomini, perché essi sono entrati sotto la protezione del mio tetto».</p>
<p class="C19 V9">Ma essi dissero: «fatti in là!». Poi continuarono: «Costui è venuto qui come straniero, e vuol far da giudice! Ora faremo a te peggio che a quelli!». E spingendo Lot con violenza si avvicinarono per sfondare la porta.</p>
<p class="C19 V10">Ma quegli uomini allungarono le loro mani e tirarono Lot in casa con loro, e chiusero la porta.</p>
<p class="C19 V11">colpirono quindi di cecità la gente che era alla porta della casa, dal piú piccolo al piú grande, cosicché si stancarono nel tentativo i trovare la porta.</p>
<p class="C19 V12">Allora quegli uomini dissero a Lot: «Chi altro hai tu qui? Fa' uscire da questo luogo i tuoi generi, i tuoi figli e le tue figlie, e chiunque tu abbia in città,</p>
<p class="C19 V13">poiché noi stiamo per distruggere questo luogo, perché il grido dei suoi abitanti è grande davanti all'Eterno e l'Eterno ci ha mandati a distruggerlo».</p>
<p class="C19 V14">Allora Lot uscì e parlò ai suoi generi che avevano sposato le sue figlie, e disse: «Levatevi, uscite da questo luogo, perché l'Eterno sta per distruggere la città». Ma ai generi parve che egli volesse scherzare.</p>
<p class="C19 V15">Come spuntò l'alba, gli angeli sollecitarono Lot, dicendo: «Levati, prendi tua moglie e le tue figlie che si trovano qui, affinché tu non perisca nel castigo di questa città».</p>
<p class="C19 V16">Ma siccome egli si indugiava, quegli uomini presero per mano lui, sua moglie e le sue due figlie, perché l'Eterno aveva avuto misericordia di lui, lo fecero uscire e lo condussero in salvo fuori della città.</p>
<p class="C19 V17">Come essi li conducevano fuori uno di loro disse: «Fuggi per salvare la tua vita! Non guardare indietro e non ti fermare in alcun luogo della pianura; salvati al monte che tu non abbia a perire!».</p>
<p class="C19 V18">Ma Lot rispose loro: «No, mio signore!</p>
<p class="C19 V19">Ecco, il tuo servo ha trovato grazia agli occhi tuoi e tu hai usato grande misericordia verso di me, salvandomi la vita; ma io non riuscirò a raggiungere il monte prima che il disastro mi sopraggiunga ed io perisca.</p>
<p class="C19 V20">Ecco, questa città è abbastanza vicina per potervi arrivare, ed è piccola. Deh, lascia che io fugga là (non è essa piccola?), e così avrò salva la vita».</p>
<p class="C19 V21">L'angelo gli disse: «Ecco, io ti concedo anche questa richiesta: di non distruggere la città, di cui hai parlato.</p>
<p class="C19 V22">Affrettati, fuggi là, perché io non posso fare nulla finché tu vi sia giunto». Perciò quella città fu chiamata Tsoar.</p>
<p class="C19 V23">Il sole si levava sulla terra quando Lot arrivò a Tsoar.</p>
<p class="C19 V24">Allora l'Eterno fece piovere dal cielo su Sodoma e Gomorra zolfo e fuoco, da parte dell'Eterno.</p>
<p class="C19 V25">Così egli distrusse quelle città, tutta la pianura, tutti gli abitanti della città e quanto cresceva sul suolo.</p>
<p class="C19 V26">Ma la moglie di Lot si volse a guardare indietro e diventò una statua di sale.</p>
<p class="C19 V27">Abrahamo si levò al mattino presto e andò al luogo dove si era fermato davanti all'Eterno;</p>
<p class="C19 V28">poi guardò verso Sodoma e Gomorra e verso tutta la regione della pianura, ed ecco vide un fumo che si levava dalla terra, come il fumo di una fornace</p>
<p class="C19 V29">Così avvenne che, quando DIO distrusse la città della pianura, DIO si ricordò di Abrahamo e fece allontanare Lot di mezzo al disastro, quando distrusse le città dove Lot aveva dimorato.</p>
<p class="C19 V30">Poi lot uscì da Tsoar e andò ad abitare sul monte insieme con le sue due figlie, perché aveva paura di stare a Tsoar; e si stabilì in una caverna con le sue due figlie.</p>
<p class="C19 V31">Ora la maggiore disse alla minore: «Nostro padre è vecchio, e non vi è piú alcun uomo nel paese che possa unirsi a noi, come si usa su tutta la terra.</p>
<p class="C19 V32">vieni, facciamo bere del vino a nostro padre e corichiamoci con lui; così potremo assicurare una discendenza a nostro padre».</p>
<p class="C19 V33">Così quella stessa notte fecero bere del vino al loro padre; e la maggiore entrò e si coricò con suo padre: ed egli non si accorse né quando ella si coricò né quando si levò.</p>
<p class="C19 V34">All'indomani la maggiore disse alla minore: «ecco, la notte scorsa io mi sono coricata con mio padre; Facciamogli bere del vino anche questa notte; poi tu entra e coricati con lui, affinché possiamo assicurare una discendenza a nostro padre».</p>
<p class="C19 V35">Anche quella notte fecero bere del vino al loro padre, e la minore andò a coricarsi con lui; ed egli non si accorse né quando ella si coricò né quando si levò.</p>
<p class="C19 V36">Così le due figlie di Lot rimasero incinte per mezzo del loro padre.</p>
<p class="C19 V37">La maggiore diede alla luce un figlio, al quale pose nome Moab. Questi è il padre dei Moabiti, che sussistono fino al giorno d'oggi.</p>
<p class="C19 V38">Anche la minore partorì un figlio, al quale pose nome Ben-Ammi. Questi è il padre degli Ammoniti, ce sussistono fino al giorno d'oggi.</p>
<p class="C20 V1">Abrahamo si spostò di là andando verso il Neghev, e dimorò fra Kadesh e Shur, poi si stabilì a Gherar.</p>
<p class="C20 V2">Ora Abrahamo diceva di Sara sua moglie: «E' mia sorella». Così Abimelek re di Gherar, mandò a prendere Sara.</p>
<p class="C20 V3">Ma DIO venne da Abimelek in un sogno di notte, e gli disse: «ecco, tu stai per morire, a motivo della donna che hai preso, perché ella è sposata».</p>
<p class="C20 V4">Abimelek però non si era accostato a lei, e disse: «Signore, faresti tu perire una nazione, anche quando fosse giusta?</p>
<p class="C20 V5">Non mi ha egli detto: «E' mia sorella», e lei stessa ha detto: «E' mio fratello»? Ho fatto questo nell'integrità del mio cuore e con mani innocenti».</p>
<p class="C20 V6">DIO gli disse nel sogno: «Si, lo so che hai fatto questo nell'integrità del tuo cuore e ti ho quindi impedito dal peccare contro di me; per questo non ti ho permesso di toccarla.</p>
<p class="C20 V7">Ora dunque restituisci la moglie di quest'uomo, perché è un profeta; ed egli pregherà per te e tu vivrai. Ma se non la restituisci, sappi per certo che tu morrai, tu e tutti i tuoi».</p>
<p class="C20 V8">Così Abimelek si alzò il mattino presto, chiamó tutti i suoi servi e raccontó loro tutte queste cose, quegli uomini furono presi da grande paura.</p>
<p class="C20 V9">Poi Abimelek chiamò Abrahamo e gli disse: «Che ci hai fatto? E che cosa ho io fatto contro di te, per aver fatto venire su di me e sul mio regno un peccato così grande? Tu mi hai fatto cose che non si dovevano fare».</p>
<p class="C20 V10">Poi Abimelek disse ad Abrahamo: «Che cosa pensavi di fare agendo in questo modo?».</p>
<p class="C20 V11">Abrahamo rispose: «L'ho fatto, perché dicevo fra me: «Certo, in questo luogo non c'è timore di DIO; e mi uccideranno a causa di mia moglie».</p>
<p class="C20 V12">Inoltre ella è veramente mia sorella, figlia di mio padre, ma non figlia di mia madre; ed è poi divenuta mia moglie.</p>
<p class="C20 V13">Ora quando DIO mi fece errare lontano dalla casa di mio padre, io le dissi: «Questo è il favore che mi farai; dovunque andremo, dirai di me: E' mio fratello».</p>
<p class="C20 V14">Allora Abimelek prese pecore, buoi, servi e serve, e li diede ad Abrahamo; e gli restituì sua moglie Sara.</p>
<p class="C20 V15">Poi Abimelek disse: «Ecco, il mio paese ti sta davanti; dimora dovunque ti piace».</p>
<p class="C20 V16">E a Sara disse: «Ecco, io ho dato a tuo fratello mille pezzi d'argento; questo servirà per coprire l'offesa fatta a te davanti a tutti quelli che sono con te; così sei giustificata davanti a tutti».</p>
<p class="C20 V17">Allora Abrahamo pregò DIO, e DIO guarì Abimelek, sua moglie e le sue serve, ed esse poterono partorire.</p>
<p class="C20 V18">Poiché l'Eterno aveva del tutto resa sterile l'intera casa di Abimelek, a motivo di Sara moglie di Abrahamo.</p>
<p class="C21 V1">L'Eterno visitò Sara come aveva detto; e l'Eterno fece a Sara come aveva promesso.</p>
<p class="C21 V2">E Sara concepì e partorì un figlio ad Abrahamo nella sua vecchiaia, al tempo stabilito, che DIO gli aveva detto.</p>
<p class="C21 V3">E Abrahamo pose nome Isacco al figlio che gli era nato, e che Sara gli aveva partorito.</p>
<p class="C21 V4">Poi Abrahamo circoncise suo figlio Isacco all'età di otto giorni, come DIO gli aveva comandato.</p>
<p class="C21 V5">Ora Abrahamo aveva cento anni, quando gli nacque suo figlio Isacco.</p>
<p class="C21 V6">E Sara disse: «DIO mi ha dato di che ridere; chiunque lo udrà riderà con me».</p>
<p class="C21 V7">E disse pure: «Chi avrebbe mai detto ad Abrahamo che Sara allatterebbe figli? Poiché io gli ho partorito un figlio nella sua vecchiaia».</p>
<p class="C21 V8">Il bambino dunque crebbe e fu svezzato; e nel giorno che Isacco fu svezzato Abrahamo fece un gran convito.</p>
<p class="C21 V9">Ora Sara vide che il figlio partorito ad Abrahamo da Agar, l'egiziana, rideva.</p>
<p class="C21 V10">Allora ella disse ad Abrahamo: «Scaccia questa serva e suo figlio, perché il figlio di questa serva non dev'essere erede con mio figlio, con Isacco».</p>
<p class="C21 V11">La cosa dispiacque grandemente ad Abrahamo, a motivo di suo figlio.</p>
<p class="C21 V12">Ma DIO disse ad Abrahamo: «Non essere addolorato a motivo del ragazzo e della tua serva; dà ascolto a tutto quello che Sara ti dice, perché uscirà da Isacco la discendenza che porterà il tuo nome.</p>
<p class="C21 V13">Ma anche del figlio di questa serva io farò una nazione, perché è tua discendenza».</p>
<p class="C21 V14">Abrahamo si levò al mattino presto, prese del pane e un otre d'acqua e li diede ad Agar; mise tutto sulle sue spalle e la mandò via assieme al fanciullo. Così ella partì e andò errando per il deserto di Beer-Sceba.</p>
<p class="C21 V15">Quando l'acqua dell'otre finì, ella mise il fanciullo sotto un cespuglio.</p>
<p class="C21 V16">E andò a sedersi di fronte a lui, alla distanza di un tiro d'arco, perché diceva: «Non voglio vedere il fanciullo morire!». Così ella si sedette di fronte a lui e alzò la voce e pianse.</p>
<p class="C21 V17">E DIO udì la voce del ragazzo; e l'angelo di DIO chiamò Agar dal cielo e le disse: «Che hai, Agar? Non temere, perché DIO ha udito la voce del ragazzo là dove si trova.</p>
<p class="C21 V18">Levati, solleva il ragazzo e tienilo forte con la tua mano, perché io farò di lui una grande nazione».</p>
<p class="C21 V19">Allora DIO le aperse gli occhi ed ella vide un pozzo d'acqua; così andò a riempire d'acqua l'otre e diede da bere al ragazzo.</p>
<p class="C21 V20">E DIO fu col ragazzo; ed egli crebbe, abitò nel deserto e divenne un tiratore d'arco.</p>
<p class="C21 V21">Egli abitò nel deserto di Paran e sua madre gli prese una moglie dal paese d'Egitto.</p>
<p class="C21 V22">In quel tempo Abimelek, assieme a Pikol, capo del suo esercito, parlò ad Abrahamo, dicendo: «DIO è con te in tutto quello che fai;</p>
<p class="C21 V23">Ora dunque giurami qui nel nome i Dio, che tu non ingannerai né me né i miei figli né i miei nipoti, ma che userai verso di me e verso il paese dove hai soggiornato come forestiero la stessa benevolenza che io ho usato verso di te».</p>
<p class="C21 V24">Abrahamo rispose: «Lo giuro»</p>
<p class="C21 V25">Poi Abrahamo rimproverò Abimelek a motivo di un pozzo d'acqua, di cui i servi di Abimelek si erano impadroniti.</p>
<p class="C21 V26">Abimelek disse: «io non so chi abbia fatto questo; tu stesso non me lo hai fatto sapere e io non ne ho sentito parlare che oggi».</p>
<p class="C21 V27">Allora Abrahamo prese pecore e buoi e li diede ad Abimelek; e i due fecero alleanza.</p>
<p class="C21 V28">Poi Abrahamo mise da parte sette agnelle del gregge.</p>
<p class="C21 V29">E Abimelek disse ad Abrahamo: «Che vogliono dire queste sette agnelle che tu hai messo da parte?».</p>
<p class="C21 V30">Abrahamo rispose: «Tu accetterai dalla mia mano queste sette agnelle, perché ciò mi serva da testimonianza che io ho scavato questo pozzo».</p>
<p class="C21 V31">Perciò egli chiamò quel luogo Beer-Sceba, perché là avevano fatto ambedue giuramento.</p>
<p class="C21 V32">Così fecero alleanza a Beer-Sceba. Poi Abimelek e Pikol, capo del suo esercito, si alzarono e se ne tornarono nel paese dei Filistei.</p>
<p class="C21 V33">Poi Abrahamo piantò un tamarisco a Beer-Sceba e là invocò il nome dell'Eterno, il Dio d'eternità.</p>
<p class="C21 V34">Abrahamo soggiornò come forestiero molto tempo nel paese dei Filistei.</p>
<p class="C22 V1">Dopo queste cose DIO mise alla prova Abrahamo e gli disse: «Abrahamo!». Egli rispose: «Eccomi».</p>
<p class="C22 V2">E DIO disse: «Prendi ora tuo figlio, il tuo unico figlio, colui che tu ami, Isacco, va' nel paese di Moriah e là offrilo in olocausto sopra uno dei monti che io ti dirò».</p>
<p class="C22 V3">Così Abrahamo si alzò al mattino presto, mise il basto al suo asino, prese con sé due dei suoi servi e Isacco suo figlio e spaccò della legna per l'olocausto; poi partì per andare al luogo che DIO gli aveva detto.</p>
<p class="C22 V4">Il terzo giorno Abrahamo alzò gli occhi e vide da lontano il luogo.</p>
<p class="C22 V5">Allora Abrahamo disse ai suoi servi: «Rimanete qui con l'asino; io e il ragazzo andremo fin là e adoreremo; poi ritorneremo da voi».</p>
<p class="C22 V6">Così Abrahamo prese la legna per l'olocausto e la caricò su Isacco suo figlio; poi prese in mano sua il fuoco e il coltello e s'incamminarono tutt'e due insieme.</p>
<p class="C22 V7">E Isacco parlò a suo padre Abrahamo e disse: «Padre mio!». Abrahamo rispose: «Eccomi, figlio mio». E Isacco disse: «Ecco il fuoco e la legna; ma dov'è l'agnello per l'olocausto?».</p>
<p class="C22 V8">Abrahamo rispose: «Figlio mio, DIO provvederà egli stesso l'agnello per l'olocausto». E proseguirono tutt'e due insieme.</p>
<p class="C22 V9">Così giunsero al luogo che DIO gli aveva indicato, e là Abrahamo edificò l'altare e vi accomodò la legna; poi legò Isacco suo figlio e lo depose sull'altare sopra la legna.</p>
<p class="C22 V10">Abrahamo quindi stese la mano e prese il coltello per uccidere suo figlio.</p>
<p class="C22 V11">Ma l'Angelo dell'Eterno lo chiamò dal cielo e disse: «Abrahamo, Abrahamo!». Egli rispose: «Eccomi».</p>
<p class="C22 V12">L'Angelo disse: «Non stendere la tua mano contro il ragazzo e non gli fare alcun male; ora infatti so che tu temi Dio, poiché non mi hai rifiutato tuo figlio, l'unico tuo figliuolo».</p>
<p class="C22 V13">Allora Abrahamo alzò gli occhi e guardò; ed ecco dietro di lui un montone, preso per le corna in un cespuglio. Così Abrahamo andò, prese il montone e l'offerse in olocausto invece di suo figlio.</p>
<p class="C22 V14">E Abrahamo chiamò quel luogo Jehovah Jireh. Per questo si dice fino al giorno d'oggi: «Al monte dell'Eterno sarà provveduto».</p>
<p class="C22 V15">L'Angelo dell'Eterno chiamò dal cielo Abrahamo una seconda volta e disse:</p>
<p class="C22 V16">«Io giuro per me stesso, dice l'Eterno, poiché tu hai fatto questo e non hai risparmiato tuo figlio, l'unico tuo figlio,</p>
<p class="C22 V17">io certo ti benedirò grandemente e moltiplicherò la tua discendenza come le stelle del cielo e come la sabbia che è sul lido del mare; e la tua discendenza possederà la porta dei suoi nemici.</p>
<p class="C22 V18">E tutte le nazioni della terra saranno benedette nella tua discendenza, perché tu hai ubbidito alla mia voce».</p>
<p class="C22 V19">Poi Abrahamo tornò dai suoi servi; essi si alzarono e andarono insieme a Beer-Sceba. E Abrahamo dimorò a Beer-Sceba.</p>
<p class="C22 V20">Dopo queste cose fu riferito ad Abrahamo questo: «Ecco, Milkaha ha partorito anch'ella dei figli a Nahor, tuo fratello:</p>
<p class="C22 V21">Uz, suo primogenito, Buz suo fratello, Kemuel padre di Aram,</p>
<p class="C22 V22">Kesed, Hazo, Pildash, Jidlaf e Bethuel».</p>
<p class="C22 V23">E Bethuel generò Rebecca. Questi otto figli Milkah partorì a Nahor, fratello di Abrahamo.</p>
<p class="C22 V24">La sua concubina, che si chiamava Reumah, partorì anch'ella Tebah, Gaham, Tahash e Maakah.</p>
<p class="C23 V1">Ora Sara visse centoventisette anni. Questi furono gli anni della vita di Sara.</p>
<p class="C23 V2">E Sara morì a Kirjath-Arba, (che è Hebron), nel paese di Canaan; e Abrahamo entrò a far lutto per Sara e a piangerla.</p>
<p class="C23 V3">Poi Abrahamo si alzò dalla presenza del suo morto e parlò ai figli di Heth, dicendo:</p>
<p class="C23 V4">«io sono straniero e avventizio fra voi; datemi la proprietà di un sepolcro fra voi, affinché possa seppellire il mio morto e togliermelo davanti agli occhi».</p>
<p class="C23 V5">E i figli di Heth risposero ad Abrahamo dicendogli:</p>
<p class="C23 V6">Ascoltaci, o mio signore! Tu sei fra noi un principe di DIO; seppellisci il tuo morto nel migliore dei nostri sepolcri; nessuno di noi ti rifiuterà il suo sepolcro perché tu vi possa seppellire il tuo morto».</p>
<p class="C23 V7">Allora Abrahamo si alzò, s'inchinò davanti al popolo del paese, davanti ai figli di Heth,</p>
<p class="C23 V8">e parlò loro dicendo: «Se piace a voi che io seppellisca il mio morto togliendolo davanti ai miei occhi, ascoltatemi. Intercedete per me presso Efron figlio di Zohar,</p>
<p class="C23 V9">perché mi ceda la sua caverna di Makpelah, che gli appartiene e che è all'estremità del suo campo; me la ceda in proprietà per l'intero suo prezzo, come luogo di sepoltura fra voi».</p>
<p class="C23 V10">Ora Efron si trovava in mezzo ai figli di Heth; ed Efron, lo Hitteo, rispose ad Abrahamo in presenza dei figli di Heth, di tutti quelli che entravano per la porta della sua città, dicendo:</p>
<p class="C23 V11">«No, mio signore, ascoltami! Io ti dono il campo e ti dono la spelonca che vi si trova; te la dono in presenza dei figli del mio popolo; te ne faccio un dono. Seppellisci il tuo morto».</p>
<p class="C23 V12">Allora Abrahamo s'inchinò davanti al popolo del paese,</p>
<p class="C23 V13">e parlò a Efron in presenza del popolo del paese dicendo: «Ascoltami, ti prego! Io ti darò il prezzo del campo; accettalo da me, così io vi potrò seppellire il mio morto».</p>
<p class="C23 V14">Efron rispose ad Abrahamo, dicendogli:</p>
<p class="C23 V15">«Signor mio, ascoltami! Il terreno vale quattrocento sicli d'argento. Che cos'è questo fra me e te? Seppellisci dunque il tuo morto».</p>
<p class="C23 V16">Allora Abrahamo diede ascolto a Efron; e Abrahamo pesò a Efron il prezzo che egli aveva detto in presenza dei figli di Heth: quattrocento sicli d'argento, moneta corrente tra i mercanti.</p>
<p class="C23 V17">Così il campo di Efron che si trovava a Makpelah di fronte a Mamre, il campo con la caverna che vi era e tutti gli alberi che erano nel campo e in tutti i confini all'intorno,</p>
<p class="C23 V18">passarono in proprietà di Abrahamo, alla presenza dei figli di Heth e di tutti quelli che entravano per la porta della città di Efron.</p>
<p class="C23 V19">Dopo questo, Abrahamo seppellì Sara sua moglie nella caverna del campo di Makpelah di fronte a Mamre, (che è Hebron), nel paese di Canaan.</p>
<p class="C23 V20">Così il campo e la caverna che vi si trova furono trasferiti dai figli di Heth in proprietà ad Abrahamo, come luogo di sepoltura.</p>
<p class="C24 V1">Abrahamo era ormai vecchio e di età avanzata; e l'Eterno aveva benedetto Abrahamo in ogni cosa.</p>
<p class="C24 V2">E Abrahamo disse al servo piú anziano di casa sua che aveva il governo su tutti i suoi beni: «Deh, metti la tua mano sotto la mia coscia;</p>
<p class="C24 V3">e io ti farò giurare per l'Eterno, il DIO dei cieli e il DIO della terra, che tu non prenderai per moglie a mio figlio alcuna delle figlie dei Cananei, in mezzo ai quali io dimoro;</p>
<p class="C24 V4">ma andrai al mio paese e al mio parentado a prendere una moglie per mio figlio, per Isacco».</p>
<p class="C24 V5">Il servo gli rispose: «Forse quella donna non sarà disposta a seguirmi in questo paese; dovrò io allora riportare tuo figlio nel paese da cui tu sei uscito?».</p>
<p class="C24 V6">Allora Abrahamo gli disse: «Guardati dal riportare là mio figlio!</p>
<p class="C24 V7">L'Eterno, il DIO dei cieli, che mi trasse dalla casa di mio padre e dal mio paese natio, e mi parlò e mi giurò dicendo: «Io darò questo paese alla tua discendenza, egli manderà il suo angelo davanti a te, e tu prenderai di là una moglie per mio figlio.</p>
<p class="C24 V8">E se la donna non sarà disposta a seguirti, allora sarai sciolto da questo giuramento a me fatto; soltanto non riportare là mio figlio».</p>
<p class="C24 V9">Così il servo pose la mano sotto la coscia di Abrahamo suo signore e fece a lui giuramento in merito a questo problema.</p>
<p class="C24 V10">Poi il servo prese dieci cammelli fra i cammelli del suo signore e partì, parlando con sé ogni sorta di beni del suo signore. Egli si mise in viaggio e andò in Mesopotamia, alla città di Nahor.</p>
<p class="C24 V11">E fece inginocchiare i cammelli fuori della città presso un pozzo d'acqua, verso sera, all'ora in cui le donne escono ad attingere l'acqua, e disse:</p>
<p class="C24 V12">«O Eterno, DIO del mio signore Abrahamo, ti prego, fa' che quest'oggi possa fare un felice incontro, e usa benignità verso Abrahamo mio signore!</p>
<p class="C24 V13">Ecco, io sto presso questa fonte d'acqua, mentre le figlie degli abitanti della città escono ad attingere acqua.</p>
<p class="C24 V14">Fa' che la fanciulla alla quale dirò: «Deh, abbassa la tua brocca perché io beva», e che mi risponderà: «Bevi, e darò da bere anche ai tuoi cammelli», sia quella che tu hai destinata al tuo servo Isacco. Da questo comprenderò che tu hai usato benignità verso il mio signore».</p>
<p class="C24 V15">Egli non aveva ancora finito di parlare, quando ecco uscire con la sua brocca sulla spalla Rebecca, figlia di Bethuel, figlio di Milkah, moglie di Nahor, fratello di Abrahamo.</p>
<p class="C24 V16">La Fanciulla era molto bella d'aspetto, vergine, e nessun uomo l'aveva mai conosciuta. Ella scese alla fonte, riempì la sua brocca, e risalì.</p>
<p class="C24 V17">Allora il servo le corse incontro e le disse: «Deh, lasciami bere un po' d'acqua dalla tua brocca».</p>
<p class="C24 V18">Ella rispose: «Bevi, signor mio»; poi si affrettò a calare la brocca sulla mano, e gli diede da bere.</p>
<p class="C24 V19">Come ebbe finito di dargli da bere, disse: «Attingerò acqua anche per i tuoi cammelli, finché abbiano bevuto a sufficienza».</p>
<p class="C24 V20">In fretta vuotò la sua brocca nell'abbeveratoio, corse di nuovo alla fonte ad attingere acqua e ne attinse per tutti i cammelli di lui.</p>
<p class="C24 V21">Intanto quell'uomo la contemplava in silenzio, per sapere se l'Eterno avesse o no fatto prosperare il suo viaggio.</p>
<p class="C24 V22">Quando i cammelli ebbero finito di bere, l'uomo prese un anello d'oro per il naso del peso di mezzo siclo e due braccialetti del peso di dieci sicli d'oro per i polsi di lei, e disse:</p>
<p class="C24 V23">Di chi sei figlia? Dimmelo, per favore. C'è posto per noi in casa di tuo padre per passare la notte?».</p>
<p class="C24 V24">Ella rispose: «Io sono figlia di Bethuel figlio di Milkah, che ella partorì a Nahor».</p>
<p class="C24 V25">E aggiunse: «Da noi c'è strame e foraggio in quantità e anche posto per passare la notte».</p>
<p class="C24 V26">Allora l'uomo s'inchinò, adorò l'Eterno e disse:</p>
<p class="C24 V27">«Benedetto l'Eterno, il DIO di Abrahamo mio signore, che non ha cessato di usare la sua benignità e fedeltà verso il mio signore! Quanto a me, nel viaggio, l'Eterno mi ha guidato alla casa dei fratelli del mio signore».</p>
<p class="C24 V28">E la fanciulla corse a raccontare queste cose a casa di sua madre.</p>
<p class="C24 V29">Or Rebecca aveva un fratello chiamato Labano. E Labano corse fuori da quell'uomo alla fonte.</p>
<p class="C24 V30">Come egli vide l'anello al naso e i braccialetti ai polsi di sua sorella e udì le parole di Rebecca sua sorella che diceva: «Così mi ha parlato quell'uomo», venne da quell'uomo, ed ecco che se ne stava presso ai cammelli, vicino alla fonte.</p>
<p class="C24 V31">E disse: «Entra, benedetto dall'Eterno! Perché stai fuori? Io ho preparato la casa e un luogo per i cammelli».</p>
<p class="C24 V32">L'uomo entrò in casa, e Labano scaricò i cammelli diede strame e foraggio ai cammelli e portò acqua per lavare i piedi di lui e i piedi degli uomini che erano con lui.</p>
<p class="C24 V33">Poi gli fu posto davanti da mangiare; ma egli disse: «Non mangerò finché non abbia fatto la mia ambasciata». L'altro disse: «Parla».</p>
<p class="C24 V34">Allora egli disse: «Io sono servo di Abrahamo.</p>
<p class="C24 V35">L'Eterno ha benedetto abbondantemente il mio signore, che è divenuto grande; gli ha dato pecore e buoi, argento e oro, servi e serve, cammelli e asini.</p>
<p class="C24 V36">Or Sara, moglie del mio signore, ha partorito nella sua vecchiaia un figlio al mio padrone, che ha dato a lui tutto ciò che possiede.</p>
<p class="C24 V37">E il mio signore mi ha fatto giurare, dicendo: «Non prenderai per mio figlio una moglie tra i figli dei Cananei, nel paese dei quali dimoro;</p>
<p class="C24 V38">ma andrai alla casa di mio padre e al mio parentado e là prenderai una moglie per mio figlio".</p>
<p class="C24 V39">Allora io dissi al mio padrone: «Può darsi che la donna non mi voglia seguire».</p>
<p class="C24 V40">Ma egli rispose: «L'Eterno, davanti al quale ho camminato, manderà il suo angelo con te e farà prosperare il tuo viaggio, e tu prenderai per mio figlio una moglie dal mio parentado e dalla casa di mio padre.</p>
<p class="C24 V41">Sarai sciolto dal giuramento, fattomi, quando sarai andato dal mio parentado; se poi non vorranno dartela, allora sarai sciolto dal giuramento fattomi".</p>
<p class="C24 V42">Oggi sono arrivato alla fonte e ho detto: «O Eterno, DIO del mio signore Abrahamo, se così ti piace, ti prego di far prosperare il viaggio che ho intrapreso;</p>
<p class="C24 V43">ecco, io mi fermo presso la fonte d'acqua; fa' che la fanciulla che uscirà ad attingere acqua e alla quale dirò: «Deh, lasciami bere un po' d'acqua dalla tua brocca»,</p>
<p class="C24 V44">e che mi dirà: «Bevi pure e ne attingerò anche per i tuoi cammelli», sia la moglie che l'Eterno ha destinato al figlio del mio signore.</p>
<p class="C24 V45">Prima che io avessi finito di parlare in cuor mio, ecco uscir fuori Rebecca con la sua brocca sulla spalla; ella scese alla fonte e attinse acqua. Allora io le dissi:</p>
<p class="C24 V46">"Deh, lasciami bere!". Ed ella si affrettò a calare la brocca dalla spalla e rispose: «Bevi, e darò da bere anche ai tuoi cammelli». Così bevvi io, ed ella diede pure da bere ai cammelli.</p>
<p class="C24 V47">Allora la interrogai e le dissi: «Di chi sei figlia?». Ella rispose: «Sono figlia di Bethuel, figlio di Nahor, che Milkah gli partorì». Così io le misi l'anello al naso e i braccialetti ai polsi.</p>
<p class="C24 V48">Poi mi inchinai, adorai l'Eterno e benedissi l'Eterno, il DIO di Abrahamo mio signore, che mi ha condotto per la giusta via a prendere per suo figlio la figlia del fratello del mio signore.</p>
<p class="C24 V49">E ora, se volete usare benevolenza e fedeltà verso il mio signore, ditemelo; se no, ditemelo lo stesso e io mi volgerò a destra o a sinistra».</p>
<p class="C24 V50">Allora Labano e Bethuel risposero e dissero: «La cosa procede dall'Eterno; noi non possiamo parlarti né in bene né in male.</p>
<p class="C24 V51">Ecco, Rebecca è qui davanti a te, prendila, va', e divenga ella la moglie del figlio del tuo signore, come l'Eterno ha detto».</p>
<p class="C24 V52">Quando il servo di Abrahamo udì le loro parole, si prostrò a terra davanti all'Eterno.</p>
<p class="C24 V53">Il servo trasse fuori oggetti d'argento e oggetti d'oro e vesti e li diede a Rebecca; e donò pure delle cose preziose al fratello e alla madre di lei.</p>
<p class="C24 V54">Poi mangiarono e bevvero, egli e gli uomini che erano con lui, e si fermarono per la notte. Alzatisi al mattino, il servo disse: «Lasciatemi tornare dal mio signore».</p>
<p class="C24 V55">Il fratello e la madre di Rebecca dissero: «Lascia che la fanciulla rimanga alcuni giorni con noi, almeno una diecina; poi se ne può andare».</p>
<p class="C24 V56">Ma egli rispose loro: «Non mi trattenete, perché l'Eterno ha fatto prosperare il mio viaggio; lasciatemi partire, affinché io me ne torni dal mio signore».</p>
<p class="C24 V57">Allora essi dissero: «Chiamiamo la fanciulla e chiediamo a lei stessa».</p>
<p class="C24 V58">Allora chiamarono Rebecca e le dissero: «Vuoi andare con quest'uomo?». Ella rispose: «Si, andrò».</p>
<p class="C24 V59">Così lasciarono andare Rebecca loro sorella e la sua balia col servo di Abrahamo e i suoi uomini.</p>
<p class="C24 V60">E benedissero Rebecca e le dissero: «Sorella nostra, possa tu divenire madre di migliaia di miriadi e possa la tua discendenza possedere la porta dei suoi nemici».</p>
<p class="C24 V61">Allora Rebecca e le sue serve si levarono, montarono sui cammelli e seguirono quell'uomo. Così il servo prese Rebecca e se ne andò.</p>
<p class="C24 V62">Or Isacco era tornato dal pozzo di Lahai-Roi, perché abitava nella regione del Neghev.</p>
<p class="C24 V63">Isacco era uscito, sul far della sera, per meditare nella campagna; ed egli alzò gli occhi e guardò, ed ecco venire dei cammelli.</p>
<p class="C24 V64">Anche Rebecca alzò gli occhi e vide Isacco; allora ella smontò in fretta dal cammello,</p>
<p class="C24 V65">e disse al servo: «Chi è quell'uomo che viene nel campo incontro a noi?». Il servo rispose: «E' il mio signore». Allora ella, preso il velo, si coprì.</p>
<p class="C24 V66">Poi il servo raccontò a Isacco tutte le cose che aveva fatto.</p>
<p class="C24 V67">Isacco introdusse Rebecca nella tenda di Sara sua madre e la prese con sé; ella divenne sua moglie ed egli l'amò. Così Isacco fu consolato dopo la morte di sua madre.</p>
<p class="C25 V1">Poi Abrahamo prese un'altra moglie, di nome Keturah.</p>
<p class="C25 V2">E questa gli partorì Zimran, Jokshan, Medan, Madian, Ishbak e Shuah.</p>
<p class="C25 V3">Jokshan generò Sceba e Dedan. I figli di Dedan furono gli Asshurim, i Letuscim e i Leummim.</p>
<p class="C25 V4">I figli di Madian furono Efah, Efer, Hanok, Abidah ed Eldaah. Tutti questi furono i figli di Keturah.</p>
<p class="C25 V5">Abrahamo diede tutto ció che possedeva a Isacco;</p>
<p class="C25 V6">ma ai figli che Abrahamo aveva avuto dalle concubine fece dei doni e Mentre era ancora in vita, li mandò lontano da suo figlio Isacco, verso est in un paese d'oriente.</p>
<p class="C25 V7">Or questi sono gli anni della vita di Abrahamo che egli visse: centosettantacinque anni.</p>
<p class="C25 V8">Poi Abrahamo spirò e morì in prospera vecchiaia, attempato e sazio di giorni, e fu riunito al suo popolo.</p>
<p class="C25 V9">E i suoi figli Isacco e Ismaele lo seppellirono nella spelonca di Makpelah nel campo di Efron, figlio di Zohar lo Hitteo, che è di fronte a Mamre,</p>
<p class="C25 V10">il campo che Abrahamo aveva comprato dai figli di Heth. Là furono sepolti Abrahamo e Sara sua moglie.</p>
<p class="C25 V11">Dopo la morte di Abrahamo, DIO benedisse suo figlio Isacco; e Isacco dimorò presso il pozzo di Lahai-Roi.</p>
<p class="C25 V12">Ora questi sono i discendenti di Ismaele, figlio di Abrahamo, che Agar l'egiziana, serva di Sara, aveva partorito ad Abrahamo.</p>
<p class="C25 V13">Questi sono i nomi dei figli di Ismaele, secondo i nomi delle loro generazioni: Nebajoth, il primogenito di Ismaele; poi Kedar, Adbeel, Mibsam,</p>
<p class="C25 V14">Mishma, Dumah, Massa,</p>
<p class="C25 V15">Hadar, Tema, Jetur, Nafish e Kedemah.</p>
<p class="C25 V16">Questi. sono i figli di Ismaele e questi i loro nomi, secondo i loro villaggio e i loro accampamenti. Essi furono i dodici principi delle loro rispettive nazioni.</p>
<p class="C25 V17">Or questi sono gli anni della vita di Ismaele: centotrentasette anni; poi egli spirò e morì, e fu riunito al suo popolo.</p>
<p class="C25 V18">(E i suoi figli abitarono da Havilah fino a Shur, che è ad est dell'Egitto, in direzione dell'Assiria). Egli si stabilì in presenza di tutti e suoi fratelli.</p>
<p class="C25 V19">questi sono i discendenti di Isacco figlio di Abrahamo.</p>
<p class="C25 V20">Abrahamo generò Isacco; e Isacco aveva quarant'anni quando prese in moglie Rebecca, figlia di Bethuel, l'Arameo di Paddan-Aran sorella di Labano l'Arameo.</p>
<p class="C25 V21">Isacco supplicò l'Eterno per sua moglie, perché ella era sterile. L'Eterno lo esaudì, e Rebecca, sua moglie, concepì.</p>
<p class="C25 V22">Ma i bambini si spingevano l'un l'altro nel suo grembo; ed ella disse: «Se è così (che l'Eterno ha risposto), perché mi trovo io in queste condizioni?». Così andò a consultare l'Eterno.</p>
<p class="C25 V23">E l'Eterno le disse: «Due nazioni sono nel tuo grembo, e due popoli separati usciranno dalle tue viscere. Uno dei due popoli sarà piú forte dell'altro, e il maggiore servirà il minore».</p>
<p class="C25 V24">Quando venne per lei il tempo di partorire, ecco che ella aveva in grembo due gemelli.</p>
<p class="C25 V25">E il primo che uscì fuori era rosso; egli era tutto quanto come un mantello peloso; così lo chiamarono Esaú.</p>
<p class="C25 V26">Dopo uscì suo Fratello, che con la mano teneva il calcagno di Esaú; così lo chiamarono Giacobbe. Or Isacco aveva settant'anni quando Rebecca li partorì.</p>
<p class="C25 V27">I due fanciulli crebbero ed Esaú divenne un esperto cacciatore, un uomo di campagna, mentre Giacobbe era un uomo tranquillo, che viveva nelle tende.</p>
<p class="C25 V28">Or Isacco amava Esaú, perché la cacciagione era di suo gusto; Rebecca invece amava Giacobbe.</p>
<p class="C25 V29">Una volta che Giacobbe si cucinò una zuppa, Esaú giunse dai campi tutto stanco.</p>
<p class="C25 V30">Ed Esaú disse a Giacobbe: «Per favore, lasciami mangiare un po' di questa zuppa rossa, perché sono stanco». Per questo fu chiamato Edom.</p>
<p class="C25 V31">Ma Giacobbe gli rispose: «Vendimi prima la tua primogenitura».</p>
<p class="C25 V32">Esaú disse: «Ecco io sto per morire; che mi giova la primogenitura?».</p>
<p class="C25 V33">Allora Giacobbe disse: «Prima, giuramelo». Ed Esaù glielo giurò e vendette la sua primogenitura Giacobbe.</p>
<p class="C25 V34">Quindi Giacobbe diede a Esaú del pane e della zuppa di lenticchie. Ed egli mangiò e bevve; poi si alzò e se ne andò. Così Esaú disprezzò la sa primogenitura.</p>
<p class="C26 V1">Or ci fu una carestia nel paese, oltre la precedente carestia che c'era stata ai tempi di Abrahamo. Poi Isacco andò da Abimelek, re dei Filistei a Gherar.</p>
<p class="C26 V2">Allora l'Eterno gli apparve e gli disse: «Non scendere in Egitto; rimani nel paese che io ti dirò.</p>
<p class="C26 V3">Soggiorna in questo paese e io sarò con te e ti benedirò, perché io darò a te e alla tua discendenza tutti questi paesi, e manterrò il giuramento che feci ad Abrahamo tuo padre,</p>
<p class="C26 V4">e moltiplicherò la tua discendenza come le stelle "del cielo; darò alla tua discendenza tutti questi paesi, e tutte le nazioni della terra saranno benedette nella tua discendenza,</p>
<p class="C26 V5">Perché Abrahamo ubbidì alla mia voce e osservó i miei ordini, i miei comandamenti, i miei statuti e le mie leggi».</p>
<p class="C26 V6">Così Isacco dimorò in Gherar.</p>
<p class="C26 V7">Quando la gente del luogo gli faceva domande intorno a sua moglie, egli rispondeva: «E' mia sorella», perché aveva paura di dire: «E' mia moglie», poiché pensava: «Gli uomini del luogo potrebbero uccidermi a motivo di Rebecca, perché ella è di bell'aspetto».</p>
<p class="C26 V8">Quando aveva già trascorso parecchio tempo in quel luogo, ad Abimelek, re dei Filistei, capitò di guardare dalla finestra e vide Isacco che accarezzava Rebecca sua moglie.</p>
<p class="C26 V9">Allora Abimelek chiamò Isacco e gli disse: «Certamente costei è tua moglie; come mai hai tu detto: «E' mia sorella"?». Isacco rispose: «Perché dicevo: «Non vorrei morire a motivo di lei»».</p>
<p class="C26 V10">Abimelek disse: «Che cos'è questo che ci hai fatto? Qualcuno del popolo avrebbe potuto facilmente coricarsi con tua moglie, e tu ci avresti tirato addosso una gran colpa».</p>
<p class="C26 V11">Così Abimelek diede quest'ordine a tutto il popolo: «Chiunque tocca quest'uomo o sua moglie sarà senz'altro messo a morte».</p>
<p class="C26 V12">Isacco seminò in quel paese e in quell'anno raccolse il centuplo; e l'Eterno lo benedisse.</p>
<p class="C26 V13">Quest'uomo divenne grande e continuò a crescere fino a divenire straordinariamente grande.</p>
<p class="C26 V14">Egli venne a possedere greggi di pecore, mandrie di buoi e un gran numero di servi. Così i Filistei lo invidiarono,</p>
<p class="C26 V15">perciò i Filistei turarono, riempiendoli di terra, tutti i pozzi che i servi di suo padre avevano scavati, al tempo di Abrahamo suo padre.</p>
<p class="C26 V16">Allora Abimelek disse a Isacco: «Vattene da noi, poiché tu sei molto piú potente di noi».</p>
<p class="C26 V17">Così Isacco se ne andò di là e si accampò nella valle di Gherar, e là dimorò.</p>
<p class="C26 V18">E Isacco scavò di nuovo i pozzi di acqua che erano stati scavati al tempo di Abrahamo suo padre, e che i Filistei avevano turati dopo la morte di Abrahamo; e pose loro gli stessi nomi che aveva loro posto suo padre.</p>
<p class="C26 V19">Poi i servi di Isacco scavarono nella valle e vi trovarono un pozzo di acqua viva.</p>
<p class="C26 V20">Ma i pastori di Gherar altercarono coi pastori d'Isacco, dicendo: «L'acqua è nostra». Ed egli chiamò il pozzo Esek, perché quelli avevano conteso con lui.</p>
<p class="C26 V21">I servi scavarono quindi un altro pozzo, ma quelli altercarono anche per questo. E Isacco lo chiamò Sitnah.</p>
<p class="C26 V22">Allora egli se ne andò di là e scavò un altro pozzo per il quale quelli non altercarono. Ed egli lo chiamò Rehoboth, perché egli disse: «Ora l'Eterno ci ha messi al largo, e noi prospereremo nel paese».</p>
<p class="C26 V23">Poi di là Isacco salì a Beer-Sceba.</p>
<p class="C26 V24">E l'Eterno gli apparve quella stessa notte, e gli disse: «Io sono il DIO di Abrahamo tuo padre; non temere, perché io sono con te; ti benedirò e moltiplicherò la tua discendenza per amore di Abrahamo mio servo».</p>
<p class="C26 V25">Allora egli costruì in quel luogo un altare e invocò il nome dell'Eterno, e vi piantò la sua tenda. La i servi di Isacco scavarono un pozzo.</p>
<p class="C26 V26">Poi Abimelek da Gherar andò da lui con Ahuzzath, suo amico e con Pikol, capo del suo esercito.</p>
<p class="C26 V27">E Isacco disse loro: «Perché siete venuti da me, dal momento che mi odiate e mi avete allontanato da voi».</p>
<p class="C26 V28">Allora essi risposero: «Noi abbiamo chiaramente visto che l'Eterno è con te. Così abbiamo detto: «Si faccia ora un giuramento fra di noi, fra noi e te, e facciamo un'alleanza con te»:</p>
<p class="C26 V29">e cioè, che tu non ci farai alcun male, così come noi non ti abbiamo toccato e non ti abbiamo fatto altro che del bene, e ti abbiamo lasciato andare in pace. Tu sei ora il benedetto dell'Eterno».</p>
<p class="C26 V30">Così Isacco imbandì per loro un convito ed essi mangiarono e bevvero.</p>
<p class="C26 V31">La mattina dopo si alzarono presto e si scambiarono un giuramento. Poi Isacco li accomiatò e quelli se ne andarono da lui in pace.</p>
<p class="C26 V32">Or avvenne che, in quello stesso giorno, i servi di Isacco gli vennero a dar notizia del pozzo che avevano scavato dicendogli: «Abbiamo trovato dell'acqua».</p>
<p class="C26 V33">Ed egli lo chiamò Scibah. Per questo la città porta il nome di Beer-Sceba, fino al giorno d'oggi.</p>
<p class="C26 V34">Quando Esaú ebbe quarant'anni, prese per moglie Judith, figlia di Beeri, lo Hitteo e Basemath, figlia di Elon, lo Hitteo.</p>
<p class="C26 V35">Esse furono causa di profonda amarezza a Isacco e Rebecca.</p>
<p class="C27 V1">Quando Isacco era divento vecchio e i suoi occhi erano così deboli che non vedeva piú, egli chiese Esaú, suo figlio maggiore, e gli disse: «Figlio mio!».</p>
<p class="C27 V2">Egli disse: «Eccomi!». Allora Isacco disse: Ecco, io sono vecchio e non conosco il giorno della mia morte.</p>
<p class="C27 V3">Deh, prendi ora le tue armi, il tuo turcasso e il tuo arco, esci fuori nei campi e prendi per me della selvaggina;</p>
<p class="C27 V4">poi preparami una pietanza saporita di quelle che mi piacciono, e portamela, perché io ne mangi e l'anima mia ti benedica prima che io muoia».</p>
<p class="C27 V5">Ora Rebecca stava ad ascoltare, mentre Isacco parlava a Esaú suo figlio. Così Esaú andò nei campi a cacciare selvaggina per portarla a suo padre.</p>
<p class="C27 V6">Allora Rebecca parló a Giacobbe suo figlio e gli disse: Ecco, io ho udito tuo padre che parlava a Esaú tuo fratello egli diceva:</p>
<p class="C27 V7">«portami della selvaggina e preparami una pietanza saporita, perché io ne mangi e ti benedica alla presenza dell'Eterno, prima che io muoia».</p>
<p class="C27 V8">Or dunque, figlio mio, ubbudisci alla mia voce e fa' quello che io ti comando.</p>
<p class="C27 V9">Va' ora al gregge e portami due bei capretti; e io ne faró una pietanza saporita per tuo padre, di quelle che gli piacciono.</p>
<p class="C27 V10">Poi tu la porterai a tuo padre, perché la mangi, e così ti benedica prima di morire».</p>
<p class="C27 V11">Giacobbe disse a Rebecca sua madre: «Ecco, Esaú mio fratello é peloso, mentre io ho la pelle liscia.</p>
<p class="C27 V12">Può darsi che mio padre mi tasti; sembrerò a lui un ingannatore, e mi trarró addosso una maledizione invece di una benedizione».</p>
<p class="C27 V13">Ma sua madre gli rispose: «Questa maledizione ricada su di me, figlio mio! Ubbidisci soltanto a ciò che ho detto e va' a prendere i capretti».</p>
<p class="C27 V14">Egli dunque andò a prenderli e li portò da sua madre; e sua madre ne preparò una pietanza saporita, di quelle che piacevano a suo padre.</p>
<p class="C27 V15">Poi Rebecca prese il piú bel vestito di Esaú, suo figlio maggiore, che teneva in casa presso di sé, e lo fece indossare a Giacobbe suo figlio minore;</p>
<p class="C27 V16">e con le pelli dei capretti rivestì le sue mani e la parte liscia del suo collo.</p>
<p class="C27 V17">Quindi mise in mano a Giacobbe suo figlio la pietanza saporita e il pane che aveva preparato.</p>
<p class="C27 V18">Allora egli andò da suo padre e gli disse: «Padre mio!». Isacco rispose: «Eccomi; chi sei tu, figlio mio?».</p>
<p class="C27 V19">Allora Giacobbe disse a suo padre: «Sono Esaú, il tuo primogenito. Ho fatto come tu mi hai detto. Deh, alzati mettiti a sedere e mangia della mia cacciagione, affinché l'anima tua mi benedica».</p>
<p class="C27 V20">Ma Isacco disse a suo figlio: «Come hai fatto a trovarne così presto, figlio mio?». Egli rispose: «Perché l'Eterno, il tuo DIO, l'ha fatta venire a me».</p>
<p class="C27 V21">Allora Isacco disse a Giacobbe: «Avvicinati e lascia che ti palpi, figlio mio, per sapere se sei proprio mio figlio Esaú, o no».</p>
<p class="C27 V22">Giacobbe dunque si avvicinò a Isacco suo padre; e, come questi lo ebbe palpato disse: «La voce è la voce di Giacobbe, ma le mani sono le mani di Esaú».</p>
<p class="C27 V23">Così non lo riconobbe, perché le mani di lui erano pelose come le mani di Esaú suo fratello; e lo benedisse.</p>
<p class="C27 V24">E disse: «Sei tu veramente mio figlio Esaú?». Egli rispose: «Si».</p>
<p class="C27 V25">Allora Isacco gli disse: «Servimi affinché io mangi della cacciagione di mio figlio e l'anima mia ti benedica». Così Giacobbe lo servì e Isacco mangiò. Giacobbe gli portò anche del vino ed egli bevve.</p>
<p class="C27 V26">Poi suo padre Isacco gli disse: «Ora avvicinati e baciami, figlio mio».</p>
<p class="C27 V27">Ed egli si avvicinò e lo baciò. E Isacco sentì l'odore dei suoi vestiti e lo benedisse dicendo: «ecco, l'odore di mio figlio è come l'odore di un campo, che l'Eterno ha benedetto.</p>
<p class="C27 V28">DIO ti dia la rugiada dei cieli e la fertilità della terra e abbondanza di frumento e di vino.</p>
<p class="C27 V29">Ti servano i popoli e le nazioni si inchinino davanti a te. Sii padrone dei tuoi fratelli e i figli di tua madre si inchinino davanti a te. Maledetto sia chiunque ti maledice, benedetto sia chiunque ti benedice!».</p>
<p class="C27 V30">E avvenne che, come Isacco ebbe finito di benedire Giacobbe e Giacobbe si era appena allontanato dalla presenza di suo padre Isacco, Esaú suo fratello rientrò dalla caccia.</p>
<p class="C27 V31">Anch'egli preparò una pietanza saporita, la portò a suo padre e gli disse: «Si alzi mio padre e mangi della caccia di suo figlio, affinché l'anima tua mi benedica».</p>
<p class="C27 V32">Isacco suo padre gli disse: «Chi sei tu?». Egli rispose: Sono Esaú, il tuo figlio primogenito».</p>
<p class="C27 V33">Allora Isacco fu preso da un tremito fortissimo e disse: «Chi è dunque colui che ha cacciato della selvaggina e me l'ha portata? Io ho mangiato tutto prima che tu venissi e l'ho benedetto; benedetto egli resterà».</p>
<p class="C27 V34">All'udire le parole di suo padre, Esaú diede un grido forte ed amarissimo. Poi disse a suo padre: «Benedici anche me, padre mio!».</p>
<p class="C27 V35">Ma Isacco rispose: «Tuo fratello è venuto con inganno e si è presa la tua benedizione».</p>
<p class="C27 V36">Esaú disse: «Non è a ragione chiamato Giacobbe? Egli mi ha soppiantato già due volte: mi tolse la primogenitura, ed ecco ora si è presa la mia benedizione». Poi aggiunse: Non hai tu riservato una benedizione per me?».</p>
<p class="C27 V37">Allora Isacco rispose e disse a Esaú: «Ecco, io l'ho costituito tuo padrone e gli ho dato tutti i suoi fratelli per servi, e l'ho provvisto di frumento e di vino; che potrò fare per te, figlio mio?».</p>
<p class="C27 V38">Esaú disse a suo padre: «Non hai tu che questa benedizione, padre mio? Benedici anche me, o padre mio!». Ed Esaú alzò la voce e pianse.</p>
<p class="C27 V39">Isacco suo padre rispose e gli disse: «Ecco, la tua dimora sarà priva della fertilità della terra e della rugiada che scenderà dall'alto dei cieli.</p>
<p class="C27 V40">Tu vivrai della tua spada e sarai servo di tuo fratello; ma avverrà che, quando combatterai, spezzerai il suo giogo dal tuo collo».</p>
<p class="C27 V41">Così Esaú prese a odiare Giacobbe a motivo della benedizione datagli da suo padre, e disse in cuor suo: «I giorni del lutto per mio padre si avvicinano; allora ucciderò mio fratello Giacobbe»</p>
<p class="C27 V42">Quando le parole di Esaú, suo figlio maggiore, furono riferite a Rebecca, ella mandò a chiamare Giacobbe, suo figlio minore, e gli disse: «Ecco, Esaú, tuo fratello, si consola nei tuoi riguardi, pensando di ucciderti.</p>
<p class="C27 V43">Or dunque, figlio mio, ubbidisci fai ciò che ti dico: Alzati e fuggi a Haran da Labano mio fratello;</p>
<p class="C27 V44">e rimani con lui un po' di tempo, finché la collera di tuo fratello sia passata,</p>
<p class="C27 V45">finché l'ira di tuo fratello sia distolta da te ed egli abbia dimenticato quello che tu gli hai fatto; allora io manderò a prenderti di là. Perché dovrei io essere privata di voi due in un sol giorno».</p>
<p class="C27 V46">Poi Rebecca disse ad Isacco: «Io sono disgustata della vita a motivo di queste figlie di Heth. Se Giacobbe prende in moglie una tra le figlie di Heth, una donna come quelle del paese, a che mi servirà la vita?».</p>
<p class="C28 V1">Allora Isacco chiamò Giacobbe, lo benedisse, gli diede quest'ordine e gli disse: Non prender moglie tra le donne di Canaan.</p>
<p class="C28 V2">Alzati, va' in Paddan-Aram, alla casa di Bethuel, padre di tua madre, e prenditi di là in moglie una delle figlie di Labano, fratello di tua madre.</p>
<p class="C28 V3">Dio onnipotente ti benedica, ti renda fruttifero e ti moltiplichi, si che tu divenga un'assemblea di popoli,</p>
<p class="C28 V4">e ti dia la benedizione di Abrahamo, a te e alla tua discendenza con te, affinché tu possegga il paese dove vivi come uno straniero e che DIO donò ad Abrahamo».</p>
<p class="C28 V5">Così Isacco fece partire Giacobbe, che andò in Paddan-Aram da Labano, figlio di Betbuel, l'Arameo fratello di Rebecca, madre di Giacobbe e di Esaú.</p>
<p class="C28 V6">Or Esaú vide che Isacco aveva benedetto Giacobbe e lo aveva mandato in Paddan-Aram per prendersi di là una moglie e, nel benedirlo, gli aveva dato quest'ordine dicendo: «Non prender moglie tra le figlie di Canaan»;</p>
<p class="C28 V7">e Giacobbe aveva ubbidito a suo padre e a sua madre e se ne era andato in Paddan-Aram.</p>
<p class="C28 V8">Quando Esaú si rese conto che le figlie di Canaan erano mal viste da Isacco suo padre,</p>
<p class="C28 V9">andò da Ismaele e prese Mahalath, figlia di Ismaele, figlio di Abrahamo, sorella di Nebajoth, perché fosse sua moglie oltre le mogli che già aveva.</p>
<p class="C28 V10">Or Giacobbe partì da Beer-Sceba e se ne andò verso Haran.</p>
<p class="C28 V11">Giunse in un certo luogo e vi passó la notte, perché il sole era già tramontato. Allora prese una delle pietre del luogo, la pose sotto la sua testa e in quel luogo si coricò.</p>
<p class="C28 V12">E sognò di vedere una scala appoggiata sulla terra, la cui cima toccava il cielo; ed ecco, gli angeli di DIO salivano e scendevano su di essa.</p>
<p class="C28 V13">Ed ecco l'Eterno stava in cima ad essa e gli disse: «Io sono l'Eterno, il DIO di Abrahamo tuo padre e il DIO di Isacco; la terra sulla quale tu sei coricato la darò a te e alla tua discendenza;</p>
<p class="C28 V14">e la tua discendenza sarà come la polvere della terra, e tu ti estenderai a ovest e a est a nord e a sud; e tutte le famiglie della terra saranno benedette in te e nella tua discendenza.</p>
<p class="C28 V15">Ed ecco, io sono con te e ti proteggerò dovunque andrai, e ti ricondurrò in questo paese; poiché non ti abbandonerò prima di aver fatto quello che ti ho detto».</p>
<p class="C28 V16">Allora Giacobbe si svegliò dal suo sonno e disse: «Certamente l'Eterno è in questo luogo, e io non lo sapevo».</p>
<p class="C28 V17">Ed ebbe paura e disse: «Come è tremendo questo luogo! Questa non è altro che la casa di DIO, e questa è la porta del cielo!».</p>
<p class="C28 V18">Così Giacobbe si alzò al mattino presto prese la pietra che aveva posta sotto la sua testa, la eresse come stele e versò dell'olio sulla sua sommità.</p>
<p class="C28 V19">E chiamò quel luogo Bethel, mentre prima il nome della città era Luz.</p>
<p class="C28 V20">Poi Giacobbe fece un voto dicendo: «Se DIO sarà con me e mi proteggerà durante questo viaggio che faccio, se mi darà pane da mangiare e vesti da coprirmi,</p>
<p class="C28 V21">e ritornerò alla casa di mio padre in pace, allora l'Eterno sarà il mio DIO;</p>
<p class="C28 V22">e questa pietra che ho eretta come stele, sarà la casa di DIO; e di tutto quello che tu mi darai io ti darò la decima».</p>
<p class="C29 V1">Poi Giacobbe si mise in cammino e andò nel paese degli Orientali.</p>
<p class="C29 V2">Guardò, e vide un pozzo in un campo, e là vicino tre greggi di pecore accovacciate, perché da quel pozzo abbeveravano le greggi; e la pietra sulla bocca del pozzo era grande.</p>
<p class="C29 V3">Là si radunavano solitamente tutte le greggi; allora i pastori rotolavano via la pietra dalla bocca del pozzo e abbeveravano le pecore; poi rimettevano la pietra al suo posto, sulla bocca del pozzo.</p>
<p class="C29 V4">E Giacobbe disse loro: «Fratelli miei, di dove siete?». Essi risposero: «Siamo di Haran».</p>
<p class="C29 V5">Allora egli disse loro: «Conoscete voi Labano, figlio di Nahor?». Essi risposero: «Lo conosciamo».</p>
<p class="C29 V6">Egli disse loro: «Sta egli bene?». Essi risposero: «Sta bene; ed ecco sua figlia Rachele che viene con le pecore».</p>
<p class="C29 V7">Egli disse: «Ecco, è ancora pieno giorno e non è tempo di radunare il bestiame; abbeverate le pecore e poi andate a pascolarle».</p>
<p class="C29 V8">Ma essi risposero: «Non possiamo, finché tutte le greggi siano raunate, e abbiano rotolata via la pietra dalla bocca del pozzo; allora faremo bere le pecore».</p>
<p class="C29 V9">Egli stava ancora parlando con loro quando giunse Rachele con le pecore di suo padre, perché ella era una pastora.</p>
<p class="C29 V10">Quando Giacobbe vide Rachele figlia di Labano, fratello di sua madre, e le pecore di Labano fratello di sua madre, si avvicinò, rotolò la pietra dalla bocca del pozzo, e abbeverò il gregge di Labano, fratello di sua madre.</p>
<p class="C29 V11">Allora Giacobbe baciò Rachele, alzò la sua voce e pianse.</p>
<p class="C29 V12">Quindi Giacobbe fece sapere a Rachele che egli era parente di suo padre e che era figlio di Rebecca. Ed ella corse a dirlo a suo padre.</p>
<p class="C29 V13">Appena Labano udì le notizie di Giacobbe figlio di sua sorella, gli corse incontro, l'abbracciò, lo baciò e lo condusse a casa sua. E Giacobbe raccontò a Labano tutte queste cose.</p>
<p class="C29 V14">Allora Labano gli disse: «Tu sei veramente mia carne e sangue!». Ed egli rimase con lui per un mese.</p>
<p class="C29 V15">Poi Labano disse a Giacobbe: «Perché sei mio parente dovrai tu servirmi per nulla? Dimmi quale dev'essere il tuo salario».</p>
<p class="C29 V16">Ora Labano aveva due figlie: la maggiore si chiamava Lea e la minore Rachele.</p>
<p class="C29 V17">Lea aveva gli occhi languidi, ma Rachele era avvenente e di bell'aspetto.</p>
<p class="C29 V18">Perciò Giacobbe amava Rachele e disse a Labano: «Io ti servirò sette anni per Rachele, tua figlia minore».</p>
<p class="C29 V19">Labano rispose: «meglio che la dia a te piuttosto che darla a un altro uomo; rimani con me».</p>
<p class="C29 V20">Così Giacobbe servì sette anni per Rachele; e gli parvero pochi giorni, per l'amore che le portava.</p>
<p class="C29 V21">Poi Giacobbe disse a Labano: «Dammi mia moglie, poiché il mio tempo è compiuto e lascia che mi accosti a lei».</p>
<p class="C29 V22">Allora Labano radunò tutti gli uomini del luogo e fece un convito.</p>
<p class="C29 V23">Ma, quando fu sera, egli prese sua figlia Lea e la condusse da Giacobbe, che entrò da lei.</p>
<p class="C29 V24">Labano diede inoltre la sua serva Zilpah per serva a Lea, sua figlia.</p>
<p class="C29 V25">L'indomani mattina, ecco che era Lea. Allora Giacobbe disse a Labano: «Cosa mi hai fatto? Non è forse per Rachele che ti ho servito? Perché dunque mi hai ingannato?».</p>
<p class="C29 V26">Labano rispose: «Non si usa far così nel nostro paese, dare cioè la minore prima della maggiore.</p>
<p class="C29 V27">Finisci la settimana di questa e ti daremo anche l'altra, per il servizio che presterai da me per altri sette anni.</p>
<p class="C29 V28">Allora Giacobbe fece così, e finì la settimana di Lea; poi Labano gli diede in moglie la figlia Rachele.</p>
<p class="C29 V29">Inoltre Labano diede la sua serva Bilhah per serva a Rachele, sua figlia.</p>
<p class="C29 V30">E Giacobbe entrò pure da Rachele ed amò Rachele piú di Lea; e servì da Labano altri sette anni.</p>
<p class="C29 V31">L'Eterno, vedendo che Lea non era amata, aperse il suo grembo; ma Rachele era sterile.</p>
<p class="C29 V32">Così Lea concepì e partorì un figlio e lo chiamò Ruben, perché disse: «L'Eterno ha visto la mia maledizione; perciò ora mio marito mi amerà.</p>
<p class="C29 V33">Poi concepì nuovamente e partorì un figlio e disse: «L'Eterno ha udito che io non ero amata, e perciò mi ha dato anche questo figlio». E lo chiamò Simeone.</p>
<p class="C29 V34">Ella concepì nuovamente e partorì un figlio, e disse: «Questa volta mio marito sia affezionerà a me, perché gli ho partorito tre figli». Per questo fu chiamato Levi.</p>
<p class="C29 V35">Ella concepì nuovamente e partorì un figlio, e disse: «Questa volta celebrerò l'Eterno». Perciò lo chiamo Giuda. Poi cessò di avere figli.</p>
<p class="C30 V1">Quando Rachele vide che non dava figli a Giacobbe, diventò invidiosa di sua sorella e disse a Giacobbe: «Dammi dei figli altrimenti io muoio».</p>
<p class="C30 V2">Giacobbe si accese d'ira contro Rachele e disse: «Sto io forse al posto di DIO, che ti ha negato di avere figli?».</p>
<p class="C30 V3">Ella rispose: «Ecco la mia serva Bilhah; entra da lei, affinché ella partorisca sulle mie ginocchia; così per mezzo di lei potrò avere dei figli».</p>
<p class="C30 V4">Così ella gli diede per moglie la propria serva Bilhah, e Giacobbe entrò da lei.</p>
<p class="C30 V5">E Bilhah concepì e partorì un figlio a Giacobbe.</p>
<p class="C30 V6">Allora Rachele disse: «DIO mi ha fatto giustizia; egli ha pure ascoltato la mia voce e mi ha dato un figlio». Perciò gli pose nome Dan.</p>
<p class="C30 V7">Poi Bilhah, serva di Rachele, concepì nuovamente e partorì a Giacobbe un secondo figlio.</p>
<p class="C30 V8">Rachele allora disse: «Ho combattuto grandi lotte con mia sorella e ho vinto. Perciò lo chiamò Neftali.</p>
<p class="C30 V9">Or Lea, vedendo che aveva cessato di avere figli, prese la sua serva Zilpah e la diede in moglie a Giacobbe.</p>
<p class="C30 V10">Così Zilpah, serva di Lea, partorì un figlio a Giacobbe.</p>
<p class="C30 V11">E Lea disse: «Che fortuna!». E lo chiamò Gad.</p>
<p class="C30 V12">Poi Zilpah, serva di Lea, partorì a Giacobbe un secondo figlio.</p>
<p class="C30 V13">E Lea disse: «Quanto sono felice! Poiché le donne mi chiameranno beata». Perciò gli pose nome Ascer.</p>
<p class="C30 V14">Al tempo della mietitura del grano, Ruben uscì e trovò nei campi delle mandragore, e le portò a Lea sua madre. Allora Rachele disse a Lea: «Deh, dammi delle mandragore di tuo figlio!».</p>
<p class="C30 V15">Ella le rispose: «Ti pare poca cosa l'aver preso mio marito, che ora vuoi prendere anche le mandragore di mio figlio?». Rachele disse: «Ebbene, in compenso delle mandragore di tuo figlio, questa notte egli si coricherà con te».</p>
<p class="C30 V16">Quando alla sera Giacobbe rientrò dai campi, Lea uscì a incontrarlo e gli disse: «Devi entrare da me, perché io ti ho accaparrato con le mandragore di mio figlio». Così, quella notte, egli si coricò con lei.</p>
<p class="C30 V17">Così DIO esaudì Lea, la quale concepì e partorì a Giacobbe un quinto figlio.</p>
<p class="C30 V18">Ed ella disse: «DIO mi ha dato la mia ricompensa, perché ho dato la mia serva a mio marito». E lo chiamò Issacar.</p>
<p class="C30 V19">Poi Lea concepì nuovamente, e partorì a Giacobbe un sesto figlio.</p>
<p class="C30 V20">Allora Lea disse: «DIO mi ha dotata di una buona dote; questa volta mio marito abiterà con me, perché gli ho partorito sei figli». E gli pose nome Zabulon.</p>
<p class="C30 V21">Poi partorì una figlia e la chiamò Dina.</p>
<p class="C30 V22">DIO si ricordò anche di Rachele; e DIO la esaudì e la rese fruttifera;</p>
<p class="C30 V23">così ella concepì e partorì un figlio, e disse: «DIO ha rimosso il mio disonore».</p>
<p class="C30 V24">E lo chiamò Giuseppe. dicendo: «L'Eterno mi aggiunga un altro figlio».</p>
<p class="C30 V25">Dopo che Rachele ebbe partorito Giuseppe, Giacobbe disse a Labano: «Permettimi di partire, perché me ne vada a casa mia, nel mio paese.</p>
<p class="C30 V26">Dammi le mie mogli e i miei figli, per cui ti ho servito e lasciami andare; poiché tu ben conosci il servizio che ti ho prestato».</p>
<p class="C30 V27">Ma Labano gli disse: «Se ho trovato grazia ai tuoi occhi, rimani, perché ho toccato con mano che l'Eterno mi ha benedetto per causa tua».</p>
<p class="C30 V28">Poi disse: «Fissami il tuo salario e te lo darò».</p>
<p class="C30 V29">Giacobbe gli rispose: «Tu sai in che modo ti ho servito, e cosa sia accaduto al tuo bestiame nelle mie mani.</p>
<p class="C30 V30">Poiché quel che avevi prima che io venissi era poco. ma ora si è grandemente accresciuto; e l'Eterno ti ha benedetto dovunque io sono stato. Ma ora quando lavorerò anche per la mia casa?».</p>
<p class="C30 V31">Labano disse: «Che cosa ti devo dare». Giacobbe rispose: «Non mi devi dare niente; se farai ciò che sto per dirti, rimarrò a pascolare le tue greggi e a prenderne cura.</p>
<p class="C30 V32">Passerò quest'oggi in mezzo a tutte le tue greggi e metterò da parte tutti gli animali chiazzati e punteggiati e tutti quelli neri fra gli agnelli, e i capi chiazzati e punteggiati fra le capre. E questi animali saranno il mio salario.</p>
<p class="C30 V33">Così d'ora in avanti sarà la mia onestà a rispondere davanti a te per me quando verrai a controllare il mio salario: ogni capo che non sarà chiazzato o punteggiato fra le capre e nero fra gli agnelli sarà considerato rubato, se si troverà presso di me».</p>
<p class="C30 V34">Labano disse: «Bene, sia come tu dici!».</p>
<p class="C30 V35">E quello stesso giorno mise da parte i capri striati e punteggiati e tutte le capre chiazzate e punteggiate, ogni capo in cui c'era del bianco e ogni capo nero fra le pecore e li affidò ai suoi figli.</p>
<p class="C30 V36">Labano frappose la distanza di tre giornate di cammino fra sé e Giacobbe; e Giacobbe pascolava il rimanente delle greggi di Labano.</p>
<p class="C30 V37">Or Giacobbe prese delle verghe verdi di pioppo, di mandorlo e di platano; vi fece delle scortecciature bianche, mettendo allo scoperto il bianco delle verghe.</p>
<p class="C30 V38">Poi collocò le verghe che aveva scortecciate, in vista delle pecore nei trogoli, cioè negli abbeveratoi, dove le greggi venivano a bere; e gli animali entravano in calore quando venivano a bere.</p>
<p class="C30 V39">Così gli animali entravano in calore davanti alle verghe e figliavano agnelli striati, chiazzati e punteggiati.</p>
<p class="C30 V40">Poi Giacobbe metteva da parte questi agnelli e faceva volgere gli occhi delle greggi verso gli animali striati e tutti quelli di colore nero nel gregge di Labano. Egli si formò così delle greggi a parte, che non mise con le greggi di Labano.</p>
<p class="C30 V41">Or avveniva che tutte le volte che gli animali vigorosi del gregge entravano in calore, Giacobbe metteva le verghe nei trogoli in vista delle pecore, perché le pecore entrassero in calore vicino alle verghe;</p>
<p class="C30 V42">ma quando gli animali del gregge erano deboli, non ve le metteva; così gli agnelli deboli erano di Labano e i vigorosi di Giacobbe.</p>
<p class="C30 V43">In questo modo egli diventò grandemente ricco ed ebbe un gran numero di greggi, serve, servi, cammelli e asini.</p>
<p class="C31 V1">Or Giacobbe udì le parole dei figli di Labano, che dicevano: «Giacobbe si è preso tutto ciò che era di nostro padre; e con quello che era di nostro padre si è fatto tutta questa ricchezza».</p>
<p class="C31 V2">Giacobbe notò pure il volto di Labano; ed ecco, verso di lui non era piú quello di prima.</p>
<p class="C31 V3">Poi l'Eterno disse a Giacobbe: «Torna al paese dei tuoi padri e al tuo parentado, e io sarò con te.</p>
<p class="C31 V4">Allora Giacobbe mandò a chiamare Rachele e Lea, perché venissero nei campi, presso il suo gregge,</p>
<p class="C31 V5">e disse loro: Io vedo che il volto di vostro padre verso di me non è piú quello di prima; ma il DIO di mio padre è stato con me.</p>
<p class="C31 V6">E voi sapete che io ho servito il padre vostro con tutta la mia forza,</p>
<p class="C31 V7">mentre vostro padre mi ha ingannato e ha mutato il mio salario dieci volte; ma DIO non gli ha permesso di farmi del male.</p>
<p class="C31 V8">Se egli diceva: «I capi chiazzati saranno il tuo salario», tutto il gregge figliava agnelli chiazzati; e se diceva: «I capi striati saranno il tuo salario», tutto il gregge figliava agnelli striati.</p>
<p class="C31 V9">Così DIO ha tolto il bestiame a vostro padre e lo ha dato a me.</p>
<p class="C31 V10">Una volta, al tempo che le greggi entravano in calore, io alzai gli occhi e vidi in sogno che i capri che montavano le femmine erano striati, chiazzati e screziati.</p>
<p class="C31 V11">E l'angelo di DIO mi disse in sogno: «Giacobbe!». Io risposi: «Eccomi!».</p>
<p class="C31 V12">Egli allora disse: «Alza ora gli occhi e guarda; tutti i montoni che montano le femmine sono striati, chiazzati e screziati, perché ho veduto tutto quello che Labano ti fa.</p>
<p class="C31 V13">Io sono il DIO di Bethel, dove tu ungesti una stele e mi facesti un voto. Ora alzati, lascia questo paese e torna al tuo paese natio"».</p>
<p class="C31 V14">Rachele e Lea risposero e gli dissero: «Abbiamo noi forse ancora una parte e un'eredità in casa di nostro padre?</p>
<p class="C31 V15">Non ci ha egli trattate come straniere, per il fatto che egli ci ha vendute e ha inoltre mangiato il nostro denaro?</p>
<p class="C31 V16">Tutte le ricchezze che DIO ha tolto a nostro padre sono nostre e dei nostri figli or dunque fa' tutto ciò che DIO ti ha detto».</p>
<p class="C31 V17">Allora Giacobbe si alzò e mise i suoi figli e le sue mogli sui cammelli,</p>
<p class="C31 V18">e condusse via tutto il suo bestiame, prendendo con sé tutte le sostanze che aveva acquistato, il bestiame che gli apparteneva e che aveva acquistato in Paddan-Aram, per andare da Isacco suo padre, nel paese di Canaan.</p>
<p class="C31 V19">Mentre Labano era andato a tosare le sue pecore, Rachele rubò gl'idoli di suo padre.</p>
<p class="C31 V20">E Giacobbe si allontanò furtivamente da Labano, l'Arameo, senza dirgli che intendeva fuggire.</p>
<p class="C31 V21">Così egli fuggì con tutto ciò che aveva; si levò, passò il fiume e si diresse verso il monte di Galaad.</p>
<p class="C31 V22">Al terzo giorno fu riferito a Labano che Giacobbe era fuggito.</p>
<p class="C31 V23">Allora egli prese con sé i suoi fratelli, lo insegui per sette giornate di cammino e lo raggiunse al monte di Galaad.</p>
<p class="C31 V24">Ma DIO venne da Labano, L'Arameo, in un sogno della notte, e gli disse: «Guardati dal parlare a Giacobbe, né in bene né in male».</p>
<p class="C31 V25">Labano raggiunse dunque Giacobbe. Ora Giacobbe aveva piantato la sua tenda sul monte; e anche Labano e i suoi fratelli avevano piantato le loro sul monte di Galaad.</p>
<p class="C31 V26">Allora Labano disse a Giacobbe: «Che cosa hai fatto ingannandomi in questo modo e conducendo via le mie figlie come prigioniere di guerra?</p>
<p class="C31 V27">Perché sei fuggito di nascosto e ti sei allontanato da me furtivamente, senza neppure avvertirmi? Io ti avrei accomiatato con gioia e con canti, a suon di tamburello e di cetra.</p>
<p class="C31 V28">E non mi hai permesso di baciare i miei figli e le mie figlie! Tu hai agito stoltamente.</p>
<p class="C31 V29">Ora è in mio potere di farvi del male; ma il DIO di tuo padre mi parlò la notte scorsa, dicendo: «Guardati dal parlare a Giacobbe né in bene né in male».</p>
<p class="C31 V30">Certamente te ne sei andato, perché desideravi ardentemente di ritornare alla casa di tuo padre; ma perché hai rubato i miei dei?».</p>
<p class="C31 V31">Allora Giacobbe rispose a Labano: «Io avevo paura, perché pensavo che tu mi avresti potuto togliere con la Forza le tue figlie.</p>
<p class="C31 V32">Ma chiunque sia colui presso il quale troverai i tuoi dei, egli deve morire in presenza dei nostri fratelli; ricerca tu stesso ciò che ti appartiene presso di me e prenditelo!». Giacobbe non sapeva che li aveva rubati Rachele.</p>
<p class="C31 V33">Labano dunque entrò nella tenda di Giacobbe, nella tenda di Lea e nella tenda delle due serve, ma non trovò nulla. Uscì poi dalla tenda di Lea ed entrò nella tenda di Rachele.</p>
<p class="C31 V34">Or Rachele aveva preso gl'idoli e li aveva messi nel basto del cammello, poi vi si era seduta sopra. Labano frugò tutta la tenda, ma non trovò nulla.</p>
<p class="C31 V35">Ed ella disse a suo padre: «Non si adiri il mio signore, se io non posso alzarmi davanti a te, perché ho i soliti ricorsi delle donne». Così egli cercò ma non trovò gl'idoli.</p>
<p class="C31 V36">Allora Giacobbe si adirò e contese con Labano; e Giacobbe rispose e disse a Labano: «Qual è la mia colpa, qual è il mio peccato, perché tu mi abbia inseguito con tanta rabbia?»</p>
<p class="C31 V37">Tu hai frugato in tutte le mie cose. Che cosa hai trovato di tutto ciò che appartiene alla tua casa? Mettilo qui davanti ai miei fratelli e ai tuoi fratelli e siano essi a decidere fra noi due!</p>
<p class="C31 V38">Sono stato con te vent'anni; le tue pecore e le tue capre non hanno abortito e io non ho mangiato i montoni del tuo gregge.</p>
<p class="C31 V39">Io non ti ho mai portato gli animali lacerati dalle fiere; ne ho subita la perdita io stesso; tu reclamavi da me ciò che era stato rubato di giorno o rubato di notte.</p>
<p class="C31 V40">Questa era la mia sorte: di giorno mi consumava il caldo e il freddo intenso di notte, e il sonno fuggiva dai miei occhi.</p>
<p class="C31 V41">Sono stato vent'anni in casa tua; ti ho servito quattordici anni per le tue due figlie e sei anni per il tuo gregge, tu hai mutato il mio salario dieci volte.</p>
<p class="C31 V42">Se il DIO di mio padre, il DIO di Abrahamo e il Terrore di Isacco non fosse stato a mio favore tu mi avresti certamente rimandato via a mani vuote DIO ha veduto la mia afflizione e la fatica delle mie mani e la notte scorsa ha pronunziato la sua sentenza».</p>
<p class="C31 V43">Allora Labano rispose e disse: «Queste figlie sono mie figlie, questi figli sono miei figli, queste greggi sono mie greggi, e tutto quel che vedi è mio. Ma che posso io fare oggi a queste mie figlie o ai loro figli che esse hanno partorito?</p>
<p class="C31 V44">Or dunque vieni, facciamo un patto fra me e te, e serva esso di testimonianza fra me e te».</p>
<p class="C31 V45">Allora Giacobbe prese una pietra e la eresse come una stele.</p>
<p class="C31 V46">Poi Giacobbe disse ai suoi fratelli: «Raccogliete delle pietre». Ed essi presero delle pietre e ne fecero un mucchio, e presso il mucchio mangiarono.</p>
<p class="C31 V47">Labano chiamò quel mucchio Jegar-Sahadutha, mentre Giacobbe lo chiamò Galed.</p>
<p class="C31 V48">E Labano disse: «Oggi questo mucchio è una testimonianza fra me e te». Perciò fu chiamato Galed,</p>
<p class="C31 V49">e anche Mitspah, perché Labano disse: «L'Eterno tenga l'occhio su me e su te quando saremo nell'impossibilità di vederci l'un l'altro.</p>
<p class="C31 V50">Se tu maltratti le mie figlie o se prendi altre mogli oltre le mie figlie, anche se non c'è alcun uomo con noi, ricordati che DIO è testimone fra me e te».</p>
<p class="C31 V51">Labano disse ancora a Giacobbe: «Ecco questo mucchio di pietre, ed ecco la stele che io ho eretto fra me e te.</p>
<p class="C31 V52">Sia questo mucchio un testimone e sia questa stele un testimone che io non oltrepasserò questo mucchio per venire a far del male a te, e che tu non oltrepasserai questo mucchio e questa stele per far del male a me.</p>
<p class="C31 V53">Il DIO di Abrahamo e il DIO di Nahor, il DIO del loro padre, sia giudice fra noi!». E Giacobbe giurò per il Terrore di Isacco suo padre.</p>
<p class="C31 V54">Poi Giacobbe offrì un sacrificio sul monte e invitò i suoi fratelli a mangiare del pane. Ed essi mangiarono del pane e passarono la notte sul monte.</p>
<p class="C31 V55">Labano si alzò al mattino presto, baciò i suoi figli e le sue figlie e li benedisse. Poi Labano partì e tornò a casa sua.</p>
<p class="C32 V1">Mentre Giacobbe continuava il suo cammino, gli si fecero incontro degli angeli di DIO.</p>
<p class="C32 V2">Come Giacobbe li vide, disse: «Questo è l'accampamento di DIO»; e pose nome a quel luogo Mahanaim.</p>
<p class="C32 V3">Poi Giacobbe mandò davanti a sé alcuni messaggeri al fratello Esaú, nel paese di Seir, nella campagna di Edom.</p>
<p class="C32 V4">E diede loro quest'ordine dicendo: «Direte così ad Esaú, mio signore: «Così dice il tuo servo Giacobbe: «Io ho soggiornato presso Labano e vi sono rimasto finora;</p>
<p class="C32 V5">ho buoi, asini, greggi, servi e serve; e lo mando a dire al mio signore, per trovare grazia ai tuoi occhi"».</p>
<p class="C32 V6">I messaggeri tornarono quindi da Giacobbe, dicendo: «Siamo andati da tuo fratello Esaú; ed ora sta venendo egli stesso ad incontrarti e ha con lui quattrocento uomini».</p>
<p class="C32 V7">Allora Giacobbe fu preso da una grande paura ed angoscia e divise in due schiere la gente che era con lui, le greggi, gli armenti e i cammelli, e disse:</p>
<p class="C32 V8">Se Esaú viene contro una delle schiere e l'attacca, la schiera che rimane potrà mettersi in salvo».</p>
<p class="C32 V9">Poi Giacobbe disse: O DIO di mio padre Abrahamo, DIO di mio padre Isacco, o Eterno, che mi dicesti: «Torna al tuo paese e al tuo parentado e ti farò del bene»,</p>
<p class="C32 V10">io non sono degno di tutte le benignità e di tutta la fedeltà che hai usato col tuo servo, poiché io passai questo Giordano solamente col mio bastone e ora son divenuto due schiere.</p>
<p class="C32 V11">Liberami, ti prego, dalle mani di mio fratello, dalle mani di Esaú, perché io ho paura di lui e temo che egli venga ad attaccarmi, non risparmiando né madri né bambini.</p>
<p class="C32 V12">E tu dicesti: «Certo, io ti farò del bene e farò diventare la tua discendenza come la sabbia del mare, che non si può contare tanto è numerosa»».</p>
<p class="C32 V13">Così Giacobbe passò in quel luogo la notte; e da ciò che gli veniva sottomano egli scelse un dono per suo fratello Esaú:</p>
<p class="C32 V14">duecento capre e venti becchi, duecento pecore e venti montoni,</p>
<p class="C32 V15">trenta cammelle allattanti con i loro piccoli, quaranta mucche e dieci tori, venti asine e dieci puledri.</p>
<p class="C32 V16">Poi li consegnò ai suoi servi, ogni gregge per conto suo, e disse ai suoi servi: «Passate davanti a me e lasciate un certo spazio fra un gregge e l'altro».</p>
<p class="C32 V17">E ordinò al primo: «Quando mio fratello Esaú ti incontrerà e ti chiederà: «Di chi sei tu e dove vai? A chi appartengono questi animali davanti a te?»,</p>
<p class="C32 V18">tu risponderai: «Appartengono al tuo servo Giacobbe; è un dono inviato al mio signore Esaú; ed ecco, egli stesso viene dietro di noi»».</p>
<p class="C32 V19">Egli diede lo stesso ordine al secondo, al terzo e a tutti quelli che seguivano le greggi, dicendo: «In questo modo parlerete a Esaú quando lo incontrerete;</p>
<p class="C32 V20">e direte: «Ecco, il tuo servo Giacobbe sta venendo egli stesso dietro di noi»». Perché diceva: «Io lo placherò col dono che mi precede e dopo vedrò la sua faccia; forse mi farà buona accoglienza».</p>
<p class="C32 V21">Così il dono andò davanti a lui, ma egli passò la notte nell'accampamento.</p>
<p class="C32 V22">Or quella notte si alzò, prese le sue due mogli, le sue due serve, i suoi undici figli, e attraversò il guado di Jabbok.</p>
<p class="C32 V23">Li prese e fece loro passare il torrente, e lo fece passare a tutto quello che possedeva.</p>
<p class="C32 V24">Così Giacobbe rimase solo e un uomo lottò con lui fino allo spuntar dell'alba.</p>
<p class="C32 V25">Quando quest'uomo vide che non lo poteva vincere, gli toccò la cavità dell'anca; e la cavità dell'anca di Giacobbe fu slogata, mentre quello lottava con lui.</p>
<p class="C32 V26">E quegli disse: «Lasciami andare, perché sta spuntando l'alba». Ma Giacobbe disse: «Non ti lascerò andare, se non mi avrai prima benedetto!».</p>
<p class="C32 V27">L'altro gli disse: «Qual è il tuo nome?». Egli rispose: «Giacobbe».</p>
<p class="C32 V28">Allora quegli disse: «Il tuo nome non sarà piú Giacobbe, ma Israele, poiché tu hai lottato con DIO e con gli uomini, ed hai vinto».</p>
<p class="C32 V29">Giacobbe gli disse: «Ti prego, dimmi il tuo nome». Ma quello rispose: «Perché chiedi il mio nome?».</p>
<p class="C32 V30">E qui lo benedisse. Allora Giacobbe chiamò quel luogo Peniel, perché disse: «Ho visto Dio faccia a faccia, e la mia vita è stata risparmiata».</p>
<p class="C32 V31">Come egli ebbe passato Peniel, il sole si levava; e Giacobbe zoppicava all'anca.</p>
<p class="C32 V32">Per questo, fino al giorno d'oggi, i figli d'Israele non mangiano il tendine della coscia che passa per la cavità dell'anca, perché quell'uomo aveva toccato la cavità dell'anca di Giacobbe, al punto del tendine della coscia.</p>
<p class="C33 V1">Giacobbe alzò gli occhi, guardò e vide arrivare Esaú, che aveva con sé quattrocento uomini. Allora divise i figli fra Lea, Rachele e le due serve.</p>
<p class="C33 V2">In testa mise le serve e i loro figli, poi Lea e i suoi figli, e da ultimo Rachele e Giuseppe.</p>
<p class="C33 V3">Egli stesso passò davanti a loro e s'inchinò fino a terra sette volte, finché giunse vicino a suo fratello.</p>
<p class="C33 V4">Allora Esaú gli corse incontro, l'abbracciò, gli si gettò al collo e lo baciò; e piansero.</p>
<p class="C33 V5">Poi Esaú alzò gli occhi e vide le donne e i fanciulli, e disse: «Chi sono questi con te?». Giacobbe rispose: «Sono i figli che DIO si è compiaciuto di dare al tuo servo».</p>
<p class="C33 V6">Allora si avvicinarono le serve, esse e i loro figli, e s'inchinarono.</p>
<p class="C33 V7">Si avvicinarono anche Lea e i suoi figli, e s'inchinarono. Poi si avvicinarono Giuseppe e Rachele, e s'inchinarono.</p>
<p class="C33 V8">Esaú disse: «Che vuoi fare di tutta quella schiera che ho incontrato?». Giacobbe rispose: «E' per trovare grazia agli occhi del mio signore».</p>
<p class="C33 V9">Allora Esaú disse: «Ne ho già abbastanza, fratello mio; tieni per te ciò che è tuo».</p>
<p class="C33 V10">Ma Giacobbe disse: No, ti prego; se ho trovato grazia ai tuoi occhi, accetta il mio dono dalla mia mano, perché vedere la tua faccia, per me è stato come vedere la faccia di DIO, e tu mi hai fatto una buona accoglienza.</p>
<p class="C33 V11">Deh, accetta il mio dono che ti è stato recato, perché DIO mi ha usato grande bontà, e perché ho tutto». E insisté tanto, che Esaú accettò.</p>
<p class="C33 V12">Poi Esaú disse: «Partiamo, incamminiamoci e io andrò davanti a te».</p>
<p class="C33 V13">Ma Giacobbe rispose: «Il mio signore sa che i fanciulli sono di tenera età e che ho con me delle pecore e delle mucche che allattano; se le fanno strapazzare anche un solo giorno, tutte le bestie moriranno.</p>
<p class="C33 V14">Deh, passi il mio signore prima del suo servo, e io me ne verrò pian piano, al passo del bestiame che mi precede e al passo dei fanciulli, finché arrivi presso al mio signore, a Seir».</p>
<p class="C33 V15">Esaú allora disse: «Permetti almeno che io lasci con te un po' della gente che ho con me». Ma Giacobbe rispose: «Perché fare ciò? Basta che io trovi grazia agli occhi del mio signore».</p>
<p class="C33 V16">Così, in quel giorno stesso, Esaú ritornò sul suo cammino verso Seir.</p>
<p class="C33 V17">Giacobbe partì alla volta di Sukkoth, costruì una casa per sé e fece delle capanne per il suo bestiame; perciò quel luogo fu chiamato Sukkoth.</p>
<p class="C33 V18">Poi Giacobbe, tornando da Paddan-Aram, arrivò sano e salvo alla città di Sichem, nel paese di Canaan, e piantò le tende di fronte alla città.</p>
<p class="C33 V19">E comprò dai figli di Hamor, padre di Sichem, per cento pezzi di denaro, la parte del campo dove aveva piantato le sue tende.</p>
<p class="C33 V20">Poi là eresse un altare e lo chiamò El-Elohey-Israel.</p>
<p class="C34 V1">Or Dina, la figlia che Lea aveva partorito a Giacobbe, uscì per vedere le figlie del paese.</p>
<p class="C34 V2">Sichem, figlio di Hamor lo Hivveo, principe del paese, vedutala la rapì, si coricò con lei e la violentò.</p>
<p class="C34 V3">E la sua anima si legò a Dina, figlia di Giacobbe; egli amò la fanciulla e parlò al cuore della ragazza.</p>
<p class="C34 V4">Poi disse ad Hamor suo padre: «Dammi questa fanciulla per moglie».</p>
<p class="C34 V5">Or Giacobbe udì che egli aveva disonorato sua figlia Dina; ma i suoi figli erano nei campi col suo bestiame, per cui Giacobbe tacque finché non furono tornati.</p>
<p class="C34 V6">Allora Hamor, padre di Sichem, si recò da Giacobbe per parlargli.</p>
<p class="C34 V7">Appena sentirono dell'accaduto, i figli di Giacobbe tornarono dai campi; essi erano addolorati e fortemente adirati, perché costui aveva commesso una cosa ignominiosa in Israele, coricandosi con la figlia di Giacobbe, cosa che non era da farsi.</p>
<p class="C34 V8">Ma Hamor parlò loro, dicendo: «L'anima di mio figlio Sichem si è legata a vostra figlia; deh, dategliela in moglie;</p>
<p class="C34 V9">e imparentatevi con noi: dateci le vostre figlie e prendetevi le nostre figlie.</p>
<p class="C34 V10">Così voi abiterete con noi e il paese sarà a vostra disposizione; dimoratevi, commerciate e acquistate in esso delle proprietà».</p>
<p class="C34 V11">Poi Sichem disse al padre e ai fratelli di Dia: «Fate che io trovi grazia agli occhi vostri e vi darò qualunque cosa mi chiederete.</p>
<p class="C34 V12">imponetemi pure una grande dote e un dono, e io vi darò quanto chiederete, ma datemi la fanciulla in moglie».</p>
<p class="C34 V13">Allora i figli di Giacobbe risposero a Sichem e a Hamor suo padre e parlarono loro con astuzia, perché Sichem aveva disonorato Dina loro sorella,</p>
<p class="C34 V14">e dissero loro: «Non possiamo fare questa cosa, cioè dare la nostra sorella a uno che non è circonciso, perché questo sarebbe per noi un disonore.</p>
<p class="C34 V15">Soltanto a questa condizione acconsentiremo alla vostra richiesta: se voi diventerete come noi, facendo circoncidere ogni maschio tra voi.</p>
<p class="C34 V16">Allora noi vi daremo le nostre figlie e ci prenderemo le vostre figlie, abiteremo con voi e diventeremo un sol popolo.</p>
<p class="C34 V17">Ma se non ci volete ascoltare e non vi volete far circoncidere, noi prenderemo la nostra figlia e ce ne andremo».</p>
<p class="C34 V18">Le loro parole piacquero ad Hamor e a Sichem, figlio di Hamor.</p>
<p class="C34 V19">E il giovane non indugiò a fare la cosa, perché voleva bene alla figlia di Giacobbe ed era l'uomo piú onorato in tutta la casa di suo padre.</p>
<p class="C34 V20">Hamor e Sichem, suo figlio, vennero alla porta della loro città e parlarono agli uomini della loro città, dicendo:</p>
<p class="C34 V21">«Questi uomini intendono stare in pace con noi; rimangano pure nel paese e vi commercino, perché il paese è grande abbastanza per loro. Noi prenderemo le loro figlie per mogli e daremo le nostre figlie a loro.</p>
<p class="C34 V22">Ma questi uomini acconsentiranno ad abitare con noi per formare un sol popolo, unicamente a questa condizione: che ogni maschio fra noi sia circonciso, come sono circoncisi loro.</p>
<p class="C34 V23">Il loro bestiame, la loro ricchezza e i loro animali non saranno, forse nostri? Acconsentiamo alla loro richiesta ed essi abiteranno con noi».</p>
<p class="C34 V24">E tutti quelli che uscivano dalla porta della città diedero ascolto ad Hamor e a suo figlio Sichem; e ogni maschio fu circonciso, tutti quelli che uscivano dalla porta della città.</p>
<p class="C34 V25">Or avvenne che il terzo giorno, mentre essi erano sofferenti, due dei figli di Giacobbe, Simeone e Levi, fratelli di Dina, presero ciascuno la propria spada, piombarono sulla città che se ne stava al sicuro, e uccisero tutti i maschi.</p>
<p class="C34 V26">Passarono a fil di spada anche Hamor e suo figlio Sichem; poi presero Dina dalla casa di Sichem e se ne andarono.</p>
<p class="C34 V27">I figli di Giacobbe piombarono sugli uccisi e saccheggiarono la città, perché la loro sorella era stata disonorata.</p>
<p class="C34 V28">Così essi presero i loro greggi, i loro armenti, i loro asini, tutto ciò che era in città e tutto ciò che era nei campi,</p>
<p class="C34 V29">e portarono via come bottino tutte le loro ricchezze, tutti i loro piccoli, le loro mogli e tutto ciò che si trovava nelle case.</p>
<p class="C34 V30">Allora Giacobbe disse a Simeone e a Levi: «Voi mi avete messo nei guai rendendomi odioso agli abitanti del paese, ai Cananei e ai Perezei. Siccome noi siamo in pochi, essi si raduneranno contro di me e mi daranno addosso, e io e la casa mia saremo sterminati».</p>
<p class="C34 V31">Ma essi risposero: «Doveva egli trattare nostra sorella come una prostituta?».</p>
<p class="C35 V1">DIO disse a Giacobbe: «Levati, sali a Bethel e dimora là; e fa' in quel luogo un altare al Dio che ti apparve, quando fuggivi davanti a tuo fratello Esaú».</p>
<p class="C35 V2">Allora Giacobbe disse alla sua famiglia e a tutti quelli che erano con lui: «Rimuovete dal vostro mezzo gli dèi stranieri, purificatevi e cambiate le vostre vesti;</p>
<p class="C35 V3">Poi leviamoci e andiamo a Bethel, e io farò là un altare al Dio che mi esaudì nel giorno della mia avversità e che è stato con me nel viaggio che ho fatto»</p>
<p class="C35 V4">Allora essi diedero a Giacobbe tutti gli dèi stranieri che avevano e gli orecchini che portavano agli orecchi; e Giacobbe li nascose sotto la quercia che si trova vicino a Sichem.</p>
<p class="C35 V5">Poi essi partirono e il terrore di DIO cadde su tutte le città intorno a loro, così che non inseguirono i figli di Giacobbe.</p>
<p class="C35 V6">Così Giacobbe giunse a Luz, cioè Bethel, che è nel paese di Canaan, egli con tutta la gente che era con lui.</p>
<p class="C35 V7">E là egli costruì un altare e chiamò quel luogo El-Bethel, perché là DIO gli era apparso, quando egli fuggiva davanti a suo fratello.</p>
<p class="C35 V8">Allora morì Debora, bàlia di Rebecca, e fu sepolta al di sotto di Bethel, ai piedi della quercia, che fu chiamata Allon-Bakuth.</p>
<p class="C35 V9">DIO apparve ancora a Giacobbe, quando questi veniva da Paddan-Aram, e lo benedisse.</p>
<p class="C35 V10">E DIO gli disse: «Il tuo nome è Giacobbe; tu non sarai piú chiamato Giacobbe, ma il tuo nome sarà Israele». E gli mise nome Israele.</p>
<p class="C35 V11">Quindi DIO gli disse: «Io sono il Dio onnipotente; sii fruttifero e moltiplica; una nazione, anzi un insieme di nazioni discenderà da te, e dei re usciranno dai tuoi lombi;</p>
<p class="C35 V12">e darò a te, e alla tua discendenza dopo di te, il paese che diedi ad Abrahamo e a Isacco».</p>
<p class="C35 V13">Poi DIO salì in alto da lui, dal luogo dove gli aveva parlato.</p>
<p class="C35 V14">Allora Giacobbe eresse una stele, una stele di pietra, nel luogo dove Dio gli aveva parlato; e su di essa fece una libazione e vi sparse sopra dell'olio.</p>
<p class="C35 V15">E Giacobbe chiamò, il luogo dove DIO gli aveva parlato, Bethel.</p>
<p class="C35 V16">Poi partirono da Bethel; mancava ancora un tratto di strada per arrivare ad Efrata, quando Rachele partorì. Ella ebbe un travaglio difficile;</p>
<p class="C35 V17">e durante il difficile travaglio per partorire la levatrice le disse: «Non temere, perché anche questa volta hai un figlio».</p>
<p class="C35 V18">E mentre l'anima la lasciava (perché morì), gli pose nome Ben-Oni, ma il padre lo chiamò Beniamino.</p>
<p class="C35 V19">Così Rachele morì; e fu sepolta sulla via di Efrata, (cioè di Betlemme).</p>
<p class="C35 V20">E Giacobbe eresse sulla sua tomba una stele. la stele sulla tomba di Rachele che esiste ancora oggi.</p>
<p class="C35 V21">Poi Israele partì e piantò la tenda al di là di Migdal-Eder.</p>
<p class="C35 V22">E avvenne che, mentre Israele abitava in quel paese, Ruben andò e si coricò con Bilhah, concubina di suo padre. E Israele lo seppe.</p>
<p class="C35 V23">Or i figli di Giacobbe erano dodici. I figli di Lea: Ruben, primogenito di Giacobbe, Simeone, Levi, Giuda, Issacar, Zabulon.</p>
<p class="C35 V24">I figli di Rachele: Giuseppe e Beniamino.</p>
<p class="C35 V25">I figli di Bilhah, serva di Rachele: Dan e Neftali.</p>
<p class="C35 V26">I figli di Zilpah, serva di Lea: Gad e Ascer. Questi sono i figli di Giacobbe che gli nacquero in Paddan-Aram.</p>
<p class="C35 V27">Poi Giacobbe venne da Isacco suo padre a Mamre, a Kirjath-Arba, (cioè Hebron), dove Abrahamo e Isacco avevano soggiornato.</p>
<p class="C35 V28">Or Isacco visse centottant'anni.</p>
<p class="C35 V29">Così Isacco spirò, morì e fu riunito al suo popolo, vecchio e sazio di giorni; ed Esaú e Giacobbe, suoi figli, lo seppellirono.</p>
<p class="C36 V1">Questa è la discendenza di Esaú, che è Edom.</p>
<p class="C36 V2">Esaú prese le sue mogli tra le figlie dei Cananei: Ada, figlia di Elon, lo Hitteo, e Oholibamah, figlia di Anah, figlia di Tsibeon, lo Hivveo;</p>
<p class="C36 V3">e Basemath, figlia di Ismaele, sorella di Nebajoth.</p>
<p class="C36 V4">Ada partorì ad Esaú, Elifaz;</p>
<p class="C36 V5">Basemath partorì Reuel; e Oholibamah partorì Jeush, Jalam e Korah. Questi sono i figli di Esaú che gli nacquero nel paese di Canaan.</p>
<p class="C36 V6">Poi Esaú prese le sue mogli, i suoi figli, le sue figlie, tutte le persone della sua casa, le sue greggi, tutto il suo bestiame e tutti i suoi beni che aveva acquistato nel paese di Canaan, e se ne andò in un paese, lontano da Giacobbe suo fratello,</p>
<p class="C36 V7">poiché i loro possedimenti erano troppo grandi perché essi potessero dimorare assieme; il paese nel quale soggiornavano non era in grado di sostenerli, a motivo del loro bestiame.</p>
<p class="C36 V8">Così Esaú si stabilì sulla montagna di Seir; Esaú a Edom.</p>
<p class="C36 V9">Questa è la discendenza di Esaú, padre degli Edomiti, sul monte Seir.</p>
<p class="C36 V10">Questi sono i nomi dei figli di Esaú: Elifaz, figlio di Ada, moglie di Esaú; Reuel, figlio di Basemath, moglie di Esaú.</p>
<p class="C36 V11">I figli di Elifaz furono: Teman, Omar, Tsefo, Gatam e Kenaz.</p>
<p class="C36 V12">Or Timna era la concubina di Elifaz, figlio di Esaú; ella partorì ad Elifaz, Amalek. Questi furono i figli di Ada, moglie di Esaú.</p>
<p class="C36 V13">Questi furono i figli di Reuel: Nahath e Zerah, Shammah e Mizzah. Questi furono i figli di Basemath, moglie di Esaú.</p>
<p class="C36 V14">Questi furono i figli di Oholibamah, figlia di Anah, figlia di Tsibeon, moglie di Esaú; ella partorì a Esaú: Jeush, Jalam e Korah.</p>
<p class="C36 V15">Questi furono i capi dei figli di Esaú: i figli di Elifaz, primogenito di Esaú: il capo Teman, il capo Omar, il capo Tsefo, il capo Kenaz,</p>
<p class="C36 V16">il capo Korah, il capo Gatam e il capo Amalek; questi furono i capi discesi da Elifaz, nel paese di Edom; essi furono i figli di Ada.</p>
<p class="C36 V17">Questi furono i figli di Reuel, figlio di Esaú: il capo Nahath, il capo Zerah, il capo Shammah e il capo Mizzah; questi furono i capi discesi da Reuel, nel paese di Edom; essi furono i figli di Basemath, moglie di Esaú.</p>
<p class="C36 V18">Questi furono i figli di Oholibamah, moglie di Esaú; il capo Jeush, il capo Jalam e il capo Korah; essi furono i capi discesi da Oholibamah, figlia di Anah, moglie di Esaú.</p>
<p class="C36 V19">Questi furono i figli di Esaú, che è Edom, e questi furono i loro capi.</p>
<p class="C36 V20">Questi furono i figli di Seir, lo Horeo, che abitavano il paese: Lotan, Shobal, Tsibeon, Anah,</p>
<p class="C36 V21">Dishon, Etser e Dishan. Questi, furono i capi degli Horei, figli di Seir, nel paese di Edom.</p>
<p class="C36 V22">I figli di Lotan furono: Hori e Hemam; e la sorella di Lotan fu Timna.</p>
<p class="C36 V23">Questi furono i figli di Shobal: Alvan, Manahath, Ebal, Scefo e Onam.</p>
<p class="C36 V24">Questi furono i figli di Tsibeon: Aja e Anah. Questo è l'Anah che trovò le acque calde nel deserto, mentre pascolava gli asini di Tsibeon suo padre.</p>
<p class="C36 V25">Questi furono i figli di Anah: Dishon e Oholibamah, figlia di Anah.</p>
<p class="C36 V26">Questi furono i figli di Dishon: Hemdan, Eshban, Ithran e keran.</p>
<p class="C36 V27">Questi furono i figli di Etser; Bilhan, Zaavan e Akan.</p>
<p class="C36 V28">Questi furono i figli di Dishan; Uts e Aran.</p>
<p class="C36 V29">Questi furono i capi degli Horei: il capo Lothan, il capo Shobal, il capo Tsibeon, il capo Anah,</p>
<p class="C36 V30">il capo Dishon, il capo Etser, il capo Dishan. Questi furono i capi degli Horei, i capi che essi ebbero nel paese di Seir.</p>
<p class="C36 V31">Questi furono i re che regnarono nel paese di Edom, prima che alcun re regnasse sui figli d'Israele:</p>
<p class="C36 V32">Bela, figlio di Beor, regnò in Edom, e il nome della sua città fu Dinhabah.</p>
<p class="C36 V33">Bela morì, e al suo posto regnò Jobab, figlio di Zerah, da Botsrah.</p>
<p class="C36 V34">Jobab morì, e al suo posto regnò Husham, del paese dei Temaniti.</p>
<p class="C36 V35">Husham morì, e al suo posto regnò Hadad, figlio di Bedad, che sconfisse i Madianiti nei campi di Moab; e il nome della sua città fu Avith.</p>
<p class="C36 V36">Hadad morì, e al suo posto regnò Samlah, da Masrekah.</p>
<p class="C36 V37">Samlah morì, e al suo posto regnò Saul di Rehoboth sul Fiume.</p>
<p class="C36 V38">Saul morì, e al suo posto regnò Baal-Hanan, figlio di Akbor.</p>
<p class="C36 V39">Baal-Hanan, figlio di Akbor, morì e al suo posto regnò Hadar. Il nome della sua città fu Pau, e il nome di sua moglie, Mehetabel, figlia di Matred, figlia di Mezahab.</p>
<p class="C36 V40">Questi furono i nomi dei capi di Esaú, secondo le loro famiglie, secondo i loro territori, coi loro nomi: il capo Timnah, il capo Alvah, il capo Jetheth,</p>
<p class="C36 V41">Il capo Oholibamah, il capo Elah, il capo Pinon,</p>
<p class="C36 V42">il capo Kenaz, il capo Teman, il capo Mibtsar,</p>
<p class="C36 V43">il capo Magdiel e il capo Iram. Questi furono i capi di Edom secondo le loro dimore, nel paese che possedevano. Questi fu Esaú, il padre degli Edomiti.</p>
<p class="C37 V1">Or Giacobbe dimorò nel paese dove suo padre aveva soggiornato, nel paese di Canaan.</p>
<p class="C37 V2">Questa è la discendenza di Giacobbe. Giuseppe, all'età di diciassette anni, pascolava il gregge coi suoi fratelli; il giovinetto stava con i figli di Bilhah e con i figli di Zilpah mogli di suo padre. Or Giuseppe riferì al loro padre la mala fama che circolava sul loro conto.</p>
<p class="C37 V3">Or Israele amava Giuseppe piú di tutti i suoi figli, perché era il figlio della sua vecchiaia; e gli fece una veste lunga fino ai piedi.</p>
<p class="C37 V4">Ma i suoi fratelli, vedendo che il loro padre lo amava piú di tutti gli altri fratelli, presero ad odiarlo e non gli potevano parlare in modo amichevole.</p>
<p class="C37 V5">Or Giuseppe fece un sogno e lo raccontò ai suoi fratelli; e questi lo odiarono ancora di piú.</p>
<p class="C37 V6">Egli disse loro: «Udite, vi prego, il sogno che ho fatto.</p>
<p class="C37 V7">Noi stavamo legando dei covoni in mezzo al campo, quand'ecco il mio covone si drizzò e rimase dritto, mentre i vostri covoni si raccolsero e si inchinarono davanti al mio covone».</p>
<p class="C37 V8">Allora i suoi fratelli gli dissero: «Dovrai tu regnare su di noi, o dovrai tu veramente dominarci?». E lo odiarono ancor di piú, a motivo dei suoi sogni e delle sue parole.</p>
<p class="C37 V9">Egli fece ancora un altro sogno e lo raccontò ai suoi fratelli, dicendo: «Ho fatto un altro sogno! Ed ecco il sole, la luna e undici stelle si inchinavano davanti a me».</p>
<p class="C37 V10">Egli lo raccontò a suo padre e ai suoi fratelli; e suo padre lo rimproverò e gli disse: «Cosa significa questo sogno che hai fatto? Dovremo proprio io, tua madre e i tuoi fratelli venire a inchinarci a terra davanti a te?».</p>
<p class="C37 V11">E i suoi fratelli gli portavano invidia ma suo padre serbava la cosa dentro di sé,</p>
<p class="C37 V12">Or i fratelli di Giuseppe erano a pascolare il gregge del padre a Sichem.</p>
<p class="C37 V13">E Israele disse a Giuseppe: «I tuoi fratelli non stanno forse pascolando il gregge a Sichem? Vieni, che ti manderò da loro». Egli rispose: «Eccomi».</p>
<p class="C37 V14">Israele gli disse: «Va' a vedere se i tuoi fratelli stanno bene e se il gregge va bene, e poi torna a riferirmelo». Così lo mandò dalla valle di Hebron, ed egli arrivò a Sichem.</p>
<p class="C37 V15">Mentre egli vagava per la campagna, un uomo lo trovò e gli chiese: «Che cerchi?».</p>
<p class="C37 V16">Egli rispose: «Sto cercando i miei fratelli; per favore, dimmi dove si trovano a pascolare».</p>
<p class="C37 V17">Quell'uomo gli disse: «Son partiti di qui, perché li ho sentiti dire: «Andiamo a Dothan»». Allora Giuseppe andò in cerca dei suoi fratelli, e li trovò a Dothan.</p>
<p class="C37 V18">Essi lo scorsero da lontano e, prima che fosse loro vicino, complottarono contro di lui per ucciderlo.</p>
<p class="C37 V19">E dissero l'un l'altro: «Ecco che arriva il sognatore!</p>
<p class="C37 V20">Ora dunque venite, uccidiamolo e gettiamolo in un pozzo; diremo poi che una bestia feroce lo ha divorato; così vedremo che ne sarà dei suoi sogni».</p>
<p class="C37 V21">Ruben udì questo e decise di liberarlo dalle loro mani, e disse: «Non gli togliamo la vita».</p>
<p class="C37 V22">Poi Ruben aggiunse: «Non spargete sangue, ma gettatelo in questo pozzo nel deserto e non colpitelo di vostra mano». Diceva così, per liberarlo dalle loro mani e riportarlo a suo padre.</p>
<p class="C37 V23">Quando Giuseppe fu giunto presso i suoi fratelli, lo spogliarono della sua veste, della lunga veste fino ai piedi che indossava;</p>
<p class="C37 V24">poi lo presero e lo gettarono nel pozzo. Or il pozzo era vuoto, senz'acqua dentro.</p>
<p class="C37 V25">Poi si misero a sedere per prendere cibo; ma, alzando gli occhi, ecco videro una carovana di Ismaeliti, che veniva da Galaad coi loro cammelli carichi di spezie, di balsamo e di mirra, in viaggio per portarli in Egitto.</p>
<p class="C37 V26">Allora Giuda disse ai suoi fratelli: Che guadagno avremo a uccidere nostro fratello e a nascondere il suo sangue?</p>
<p class="C37 V27">Venite, vendiamolo agli Ismaeliti e non lo colpisca la nostra mano, perché è nostro fratello, nostra carne». E i suoi fratelli gli diedero ascolto.</p>
<p class="C37 V28">Come quei mercanti Madianiti passavano, essi sollevarono e tirarono Giuseppe fuori dal pozzo e lo vendettero agli Ismaeliti per venti sicli d'argento. E questi condussero Giuseppe in Egitto.</p>
<p class="C37 V29">Or Ruben tornò al pozzo, ed ecco, Giuseppe non era piú nel pozzo. Allora egli si stracciò le vesti.</p>
<p class="C37 V30">Poi tornò dai suoi fratelli e disse: Il fanciullo non c'è piú; e io, dove andrò io?».</p>
<p class="C37 V31">Così essi presero la lunga veste di Giuseppe, uccisero un capro e immersero la veste nel sangue.</p>
<p class="C37 V32">Poi portarono la lunga veste dal padre e dissero: «Abbiamo trovato questo; vedi un po' se è la veste di tuo figlio».</p>
<p class="C37 V33">Ed egli la riconobbe e disse: «la veste di mio figlio; lo ha divorato una bestia feroce; certamente Giuseppe è stato sbranato».</p>
<p class="C37 V34">Giacobbe allora si stracciò le vesti, si mise un cilicio ai fianchi e fece cordoglio di suo figlio per molti giorni.</p>
<p class="C37 V35">E tutti i suoi figli e tutte le sue figlie vennero a consolarlo; ma egli rifiutò di essere consolato e disse: «Io scenderò nello Sceol da mio figlio facendo cordoglio». Così suo padre lo pianse.</p>
<p class="C37 V36">Intanto i Madianiti vendettero Giuseppe in Egitto a Potifar, ufficiale del Faraone e capitano delle guardie.</p>
<p class="C38 V1">Or in quel tempo avvenne che Giuda lasciò i suoi fratelli per andare a stare con un uomo di Adullam, di nome Hirah.</p>
<p class="C38 V2">Qui Giuda vide la figlia di un uomo Cananeo, chiamato Shua; la prese in moglie e si unì a lei.</p>
<p class="C38 V3">Ed ella concepì e partorì un figlio, che egli chiamò Er.</p>
<p class="C38 V4">Poi ella concepì nuovamente e partorì un figlio, che egli chiamò Onan.</p>
<p class="C38 V5">Ella concepì ancora e partorì un figlio, che chiamò Scelah. Or Giuda era a Kezib, quando ella lo partorì.</p>
<p class="C38 V6">Poi Giuda prese per Er, suo primogenito, una moglie di nome Tamar.</p>
<p class="C38 V7">Ma Er, primogenito di Giuda, era malvagio agli occhi dell'Eterno, e l'Eterno lo fece morire.</p>
<p class="C38 V8">Allora Giuda disse a Onan: «Va' dalla moglie di tuo fratello, sposala e suscita una discendenza a tuo fratello».</p>
<p class="C38 V9">Ma Onan, sapendo che quella discendenza non sarebbe stata sua, quando si univa alla moglie di suo fratello, disperdeva il suo seme per terra, per non dare discendenza al fratello.</p>
<p class="C38 V10">Ciò che egli faceva dispiacque agli occhi dell'Eterno, che fece morire anche lui.</p>
<p class="C38 V11">Allora Giuda disse a Tamar sua nuora: «Rimani come vedova in casa di tuo padre, finché mio figlio Scelah sia cresciuto». Perché pensava: «Temo che muoia anch'egli come i suoi fratelli». Cosi Tamar se ne andò e dimorò in casa di suo padre.</p>
<p class="C38 V12">Dopo parecchio tempo, la moglie di Giuda, la figlia di Shua, morì; quando ebbe terminato il cordoglio, Giuda salì da quelli che tosavano le sue pecore a Timnah, egli col suo amico Hirah, l'Adullamita.</p>
<p class="C38 V13">Di questo fu informata Tamar, e le fu detto: «ecco, tuo suocero sale a Timnah a tosare le sue pecore».</p>
<p class="C38 V14">Allora ella si tolse le vesti da vedova, si coperse con un velo e si avvolse tutta; poi si pose a sedere alla porta di Enaim, che è sulla strada verso Timnah; aveva infatti visto che Scelah era ormai cresciuto. ma lei non gli era stata data in moglie.</p>
<p class="C38 V15">Come Giuda la vide. pensò che ella fosse una prostituta, perché aveva il viso coperto.</p>
<p class="C38 V16">Quindi egli si accostò a lei sulla strada e le disse: «Lasciami entrare da te». Non sapeva infatti che ella fosse sua nuora. Lei rispose: «Che mi darai per entrare da me?».</p>
<p class="C38 V17">Allora egli disse: «Ti manderò un capretto del mio gregge». Ella chiese: «Mi dai un pegno finché me lo manderai?».</p>
<p class="C38 V18">Egli disse: «Che pegno ti devo dare?». Quella rispose: «Il tuo sigillo, il tuo cordone e il bastone che hai in mano». Egli glieli diede, entrò da lei, ed ella concepì da lui.</p>
<p class="C38 V19">Poi ella si levò e se ne andò; si tolse il velo e si rimise le sue vesti da vedova.</p>
<p class="C38 V20">Or Giuda mandò il capretto per mezzo del suo amico, l'Adullamita, per poter ritirare il pegno dalle mani di quella donna; ma egli non la trovò.</p>
<p class="C38 V21">Allora domandò agli uomini del luogo dicendo: «Dov'è quella prostituta che stava a Enaim, sulla strada?». Essi risposero: «Non c'era alcuna prostituta qui».</p>
<p class="C38 V22">Così egli ritornò da Giuda e gli disse: «Non l'ho trovata; inoltre gli uomini del luogo mi hanno detto: «Non c'era alcuna prostituta qui».</p>
<p class="C38 V23">Allora Giuda disse: «Si tenga pure il pegno, che non abbiamo a incorrere nel disprezzo. Ecco, io ho mandato questo capretto e tu non l'hai trovata».</p>
<p class="C38 V24">Ora circa tre mesi dopo vennero a dire a Giuda: «Tamar tua nuora si è prostituita; e, a motivo della sua prostituzione, ella è pure incinta». Allora Giuda disse: «Conducetela fuori e sia arsa!».</p>
<p class="C38 V25">Come la conducevano fuori, ella mandò a dire al suocero: «E' l'uomo a cui appartengono queste cose che mi ha resa incinta». E disse: «Vedi se puoi riconoscere di chi siano queste cose: il Sigillo, il cordone e il bastone».</p>
<p class="C38 V26">Giuda li riconobbe e disse: «Ella é piú giusta di me, perché io non l'ho data a Scelah mio figlio». Ed egli non ebbe piú rapporti con lei.</p>
<p class="C38 V27">Quando venne il tempo in cui doveva partorire, ecco che le aveva in grembo due gemelli.</p>
<p class="C38 V28">Mentre partoriva, uno di essi mise fuori una mano, e la levatrice la prese e vi legò un filo scarlatto, dicendo: «Questo è uscito per primo».</p>
<p class="C38 V29">Ma egli ritirò la sua mano, ed uscì fuori suo fratello. Allora la levatrice disse: «Come ti sei aperto una breccia Per questo motivo Fu chiamato Perets.</p>
<p class="C38 V30">Poi uscì suo fratello, che aveva attorno alla mano il filo scarlatto; e fu chiamato Zerah.</p>
<p class="C39 V1">Or Giuseppe fu portato in Egitto; e Potifar, ufficiale del Faraone, capitano delle guardie, un Egiziano, lo compró dagli Ismaeliti che lo avevano portato laggiú.</p>
<p class="C39 V2">l'Eterno fu con Giuseppe; ed egli prosperava e stava nella casa del suo padrone, l'Egiziano.</p>
<p class="C39 V3">E il suo padrone vide che l'Eterno era con lui, e che l'Eterno faceva prosperare nelle sue mani tutto ciò che faceva.</p>
<p class="C39 V4">Così Giuseppe trovó grazia agli occhi di lui ed entró al servizio personale di Potifar, che lo fece soprintendente della sua casa e mise nelle sue mani tutto quanto possedeva.</p>
<p class="C39 V5">Dal momento che l'ebbe fatto soprintendente della sua casa e di tutto quanto possedeva, l'Eterno benedisse la casa dell'Egiziano a motivo di Giuseppe; e la benedizione dell'Eterno fu su tutto quanto egli aveva, in casa e in campagna.</p>
<p class="C39 V6">Così Potifar lasciò tutto quanto aveva nelle mani di Giuseppe e non si preoccupava piú di cosa alcuna, tranne del suo proprio cibo. Or Giuseppe era bello di forma e di bell'aspetto.</p>
<p class="C39 V7">Dopo queste cose. avvenne che la moglie del suo padrone mise gli occhi su Giuseppe e gli disse: «Coricati con me».</p>
<p class="C39 V8">Ma egli rifiutò e disse alla moglie del suo padrone: «Ecco, il mio padrone non si preoccupa di quanto ha lasciato in casa con me e ha messo nelle mie mani tutto quanto ha.</p>
<p class="C39 V9">Non c'è alcuno piú grande di me in questa casa; egli non mi ha proibito nulla tranne te perché sei sua moglie. Come dunque potrei io fare questo grande male e peccare contro Dio?».</p>
<p class="C39 V10">Nonostante il fatto che lei ne parlasse a Giuseppe ogni giorno. egli non acconsentì a coricarsi con lei né a darsi a lei.</p>
<p class="C39 V11">Un giorno avvenne che egli entrò in casa per fare il suo lavoro, e non vi era in casa nessuno dei domestici.</p>
<p class="C39 V12">Allora ella lo afferrò per la veste, e gli disse: «Coricati con me». Ma egli le lasciò in mano la sua veste. fuggì e corse fuori.</p>
<p class="C39 V13">Quando ella vide che egli le aveva lasciato in mano la sua veste e che era fuggito fuori.</p>
<p class="C39 V14">Chiamò i suoi domestici, e disse loro: «Vedete, egli ci ha portato in casa un Ebreo per prendersi giuoco di noi; egli è venuto da me per coricarsi con me, ma io ho gridato a gran voce.</p>
<p class="C39 V15">Come egli mi ha udito alzare la voce, gridare, ha lasciato la sua veste vicino a me, è fuggito ed è corso fuori».</p>
<p class="C39 V16">Così ella tenne accanto a sé la veste di lui, finché il suo padrone non fu tornato a casa.</p>
<p class="C39 V17">Allora ella gli parlò in questa maniera: «Quel servo Ebreo, che tu ci hai portato, è venuto da me per prendersi giuoco di me.</p>
<p class="C39 V18">Ma come io ho alzato la voce e ho gridato egli ha lasciato la sua veste vicino a me ed è fuggito fuori».</p>
<p class="C39 V19">Così, quando il suo padrone udì le parole di sua moglie che gli parlava in questo modo dicendo: «Il tuo servo mi ha fatto questo!», si accese d'ira.</p>
<p class="C39 V20">Allora il padrone di Giuseppe lo prese e lo mise in prigione nel luogo dove erano rinchiusi i carcerati del re. Egli rimase quindi in quella prigione.</p>
<p class="C39 V21">Ma l'Eterno fu con Giuseppe e usò verso di lui benevolenza, cattivandogli le grazie del direttore della prigione.</p>
<p class="C39 V22">Così il direttore della prigione affidò a Giuseppe tutti i detenuti che erano nel carcere; ed egli era responsabile di tutto quanto si faceva là dentro.</p>
<p class="C39 V23">Il direttore della prigione non controllava piú nulla di quanto era affidato a Giuseppe, perché l'Eterno era con lui, e l'Eterno faceva prosperare tutto quanto egli faceva.</p>
<p class="C40 V1">Dopo queste cose, avvenne che il coppiere e il panettiere del re di Egitto offesero il loro signore, il re d'Egitto.</p>
<p class="C40 V2">E il Faraone si adirò con i suoi due ufficiali, con il capocoppiere e il capopanettiere,</p>
<p class="C40 V3">E li fece mettere in carcere, nella casa del capo delle guardie, nella stessa prigione dove era rinchiuso Giuseppe.</p>
<p class="C40 V4">E il capitano delle guardie li affidò alla sorveglianza di Giuseppe il quale li assisteva. Così essi rimasero in prigione per un certo tempo.</p>
<p class="C40 V5">Nella stessa notte, il coppiere e il panettiere del re d'Egitto, che erano rinchiusi nella prigione, fecero entrambi un sogno, ciascuno il suo sogno, col suo particolare significato.</p>
<p class="C40 V6">Il mattino seguente, Giuseppe venne da loro, e vide che erano preoccupati.</p>
<p class="C40 V7">Allora egli interrogò gli ufficiali del Faraone che erano con lui in prigione nella casa del suo padrone e disse: «Perché avete oggi il viso così mesto?».</p>
<p class="C40 V8">Essi gli risposero: «Abbiamo fatto un sogno e non vi è alcuno che lo possa interpretare». Allora Giuseppe disse loro: «Le interpretazioni non appartengono a DIO? Raccontatemi i sogni, vi prego».</p>
<p class="C40 V9">Così il capocoppiere raccontò il suo sogno a Giuseppe e gli disse: «Nel mio sogno, ecco mi stava davanti una vite;</p>
<p class="C40 V10">e in quella vite vi erano tre tralci; appena ebbe messo i germogli, fiorì e diede dei grappoli di uva matura.</p>
<p class="C40 V11">Ora io avevo in mano la coppa del Faraone; presi l'uva, la spremetti nella coppa del Faraone e misi la coppa in mano del Faraone».</p>
<p class="C40 V12">Giuseppe gli disse: «Questa è l'interpretazione del sogno: i tre tralci sono tre giorni;</p>
<p class="C40 V13">in capo a tre giorni il Faraone ti farà rialzare il capo, ti ristabilirà nel tuo ufficio e tu darai in mano al Faraone la coppa, come facevi prima, quando eri suo coppiere.</p>
<p class="C40 V14">Ma ricordati di me quando sarai felice; ti prego, usa benevolenza nei miei confronti, parlando di me al Faraone, e fammi uscire da questa casa;</p>
<p class="C40 V15">perché io fui portato via di nascosto dal paese degli Ebrei, e anche qui non ho fatto nulla da essere messo in questa prigione sotterranea».</p>
<p class="C40 V16">Il capopanettiere, vedendo che la interpretazione era favorevole, disse a Giuseppe: «Anch'io nel mio sogno, ecco, avevo tre canestri di pane bianco sul capo;</p>
<p class="C40 V17">e nel canestro piú alto vi era ogni sorta di vivande cotte al forno per il Faraone; e gli uccelli le mangiavano dal canestro che avevo sul capo».</p>
<p class="C40 V18">Allora Giuseppe rispose e disse: «Questa è l'interpretazione del sogno: i tre canestri sono tre giorni;</p>
<p class="C40 V19">in capo a tre giorni il Faraone ti asporterà la testa dalle spalle, ti farà impiccare a un albero, e gli uccelli ti mangeranno le carni addosso».</p>
<p class="C40 V20">Ora il terzo giorno, il giorno del compleanno del Faraone, avvenne che egli fece un banchetto per tutti i suoi servi; e fece alzare il capo al capocoppiere e alzare il capo al capopanettiere in mezzo ai suoi servi.</p>
<p class="C40 V21">Così ristabilì il capocoppiere nel suo ufficio di coppiere, perché mettesse la coppa in mano del Faraone,</p>
<p class="C40 V22">ma fece impiccare il capopanettiere secondo la interpretazione che Giuseppe aveva loro data.</p>
<p class="C40 V23">Il capocoppiere però non si ricordò di Giuseppe, ma lo dimenticò.</p>
<p class="C41 V1">Or avvenne, in capo a due interi anni, che il Faraone fece un sogno. Egli stava presso il fiume,</p>
<p class="C41 V2">ed ecco salire dal fiume sette vacche, di bell'aspetto e grasse, e mettersi a pascolare tra i giunchi.</p>
<p class="C41 V3">Dopo quelle, ecco salire dal fiume altre sette vacche brutte di aspetto e scarne, e fermarsi accanto alle prime sulla riva del fiume.</p>
<p class="C41 V4">Ora le vacche brutte di aspetto e scarne divorarono le sette vacche di bell'aspetto e grasse. Quindi il Faraone si svegliò.</p>
<p class="C41 V5">Poi si riaddormentò e sognò una seconda volta; ed ecco, sette spighe grosse e belle, venir su da un unico stelo.</p>
<p class="C41 V6">Poi ecco, sette spighe sottili e arse dal vento orientale, germogliare dopo di quelle.</p>
<p class="C41 V7">E le spighe sottili inghiottirono le sette spighe grosse e piene. Allora il Faraone si svegliò, ed ecco, era un sogno.</p>
<p class="C41 V8">Al mattino il suo spirito era turbato, e mandò a chiamare tutti i maghi e tutti i savi d'Egitto; quindi il Faraone raccontò loro i suoi sogni, ma non ci fu alcuno che li potesse interpretare al Faraone.</p>
<p class="C41 V9">Allora il capocoppiere parlò al Faraone, dicendo: Ricordo oggi i miei falli.</p>
<p class="C41 V10">Il Faraone si era adirato con i suoi servi e mi aveva fatto mettere in prigione in casa del capo delle guardie: me e il capopanettiere.</p>
<p class="C41 V11">Entrambi facemmo un sogno nella stessa notte, io e lui; ciascuno fece un sogno con il suo proprio significato.</p>
<p class="C41 V12">Ora con noi vi era un giovane ebreo servo del capo delle guardie; a lui raccontammo i nostri sogni, ed egli ce li interpretò dando a ciascuno l'interpretazione del suo sogno.</p>
<p class="C41 V13">E le cose avvennero esattamente secondo l'interpretazione da lui dataci: il Faraone ristabilì me nel suo ufficio e fece impiccare l'altro».</p>
<p class="C41 V14">Allora il Faraone mandò a chiamare Giuseppe che fu subito tratto fuori dalla prigione sotterranea. Così egli si rase si cambiò le vesti e venne dal Faraone.</p>
<p class="C41 V15">E il Faraone disse a Giuseppe: «Ho fatto un sogno e non vi è alcuno che lo possa interpretare; ma ho sentito dire di te che, quando hai udito un sogno tu lo puoi interpretare».</p>
<p class="C41 V16">Giuseppe rispose al Faraone, dicendo: «Non sono io; ma sarà DIO a dare una risposta per il bene del Faraone».</p>
<p class="C41 V17">Allora il Faraone disse a Giuseppe: «Ecco nel mio sogno io stavo sulla riva del fiume,</p>
<p class="C41 V18">quand'ecco salire dal fiume sette vacche grasse e di bell'aspetto e mettersi a pascolare tra i giunchi.</p>
<p class="C41 V19">Dopo quelle ecco salire altre sette vacche magre, bruttissime di aspetto e scarne, tali che non ne vidi mai di così brutte in tutto il paese d'Egitto.</p>
<p class="C41 V20">E le vacche magre e brutte divorarono le prime sette vacche grasse;</p>
<p class="C41 V21">ma anche dopo che le ebbero divorate, nessuno poteva riconoscere che le avevano divorate, perché esse erano di brutto aspetto come prima. Così mi svegliai.</p>
<p class="C41 V22">Poi vidi nel mio sogno sette spighe venir su da un unico stelo, piene e belle;</p>
<p class="C41 V23">ed ecco altre sette spighe avvizzite, sottili e arse dal vento orientale, germogliare dopo quelle.</p>
<p class="C41 V24">Quindi le spighe sottili inghiottirono le sette spighe belle. Io ho raccontato questo ai maghi, ma non vi è stato alcuno capace di darmi una spiegazione».</p>
<p class="C41 V25">Allora Giuseppe disse al Faraone: «I sogni del Faraone sono uno stesso sogno. DIO ha mostrato al Faraone quello che sta per fare.</p>
<p class="C41 V26">Le sette vacche belle sono sette anni, e le sette spighe belle sono sette anni; è uno stesso sogno.</p>
<p class="C41 V27">Anche le sette vacche magre e brutte, che salivano dopo di quelle, sono sette anni; come pure le sette spighe vuote e arse dal vento orientale sono sette anni di carestia.</p>
<p class="C41 V28">Questo è quello che ho detto al Faraone: DIO ha mostrato al Faraone quello che sta per fare.</p>
<p class="C41 V29">Ecco, stanno per venire sette anni di grande abbondanza in tutto il paese di Egitto;</p>
<p class="C41 V30">ma dopo questi verranno sette anni di carestia, e tutta quell'abbondanza sarà dimenticata nel paese d'Egitto; e la carestia consumerà il paese.</p>
<p class="C41 V31">E nel paese non si ricorderà piú la precedete abbondanza, a motivo della carestia che seguirà, perché questa sarà molto dura.</p>
<p class="C41 V32">Il fatto poi che il sogno sia stato dato al Faraone due volte vuol dire che la cosa è decretata da DIO, e DIO la farà accadere presto.</p>
<p class="C41 V33">Or dunque cerchi il Faraone un uomo intelligente e savio e lo stabilisca sul paese d'Egitto.</p>
<p class="C41 V34">Il Faraone faccia così: costituisca sul paese dei soprintendenti per prelevare il quinto dei prodotti del paese d'Egitto, durante i sette anni di abbondanza.</p>
<p class="C41 V35">Radunino essi tutti i viveri di queste annate buone che stanno per venire e ammassino il grano sotto l'autorità del Faraone, e lo conservino per l'approvvigionamento delle città.</p>
<p class="C41 V36">Questi viveri saranno una riserva per il paese, in vista dei sette anni di carestia che verranno nel paese d'Egitto; così il paese non perirà per la carestia».</p>
<p class="C41 V37">La cosa piacque al Faraone e a tutti i suoi funzionari.</p>
<p class="C41 V38">E il Faraone disse ai suoi funzionari: «Potremmo noi trovare un uomo come questi, in cui ci sia lo Spirito di DIO?».</p>
<p class="C41 V39">Allora il Faraone disse a Giuseppe: «Poiché DIO ti ha fatto conoscere tutto questo, non vi è alcuno che sia intelligente e savio come te.</p>
<p class="C41 V40">Tu sarai sopra la mia casa e tutto il mio popolo obbedirà ai tuoi ordini; per il trono soltanto io sarò piú grande di te».</p>
<p class="C41 V41">Il Faraone disse a Giuseppe: «Vedi io ti stabilisco su tutto il paese d'Egitto».</p>
<p class="C41 V42">Poi il Faraone si tolse l'anello dalla propria mano e lo mise alla mano di Giuseppe; lo fece vestire di abiti di lino fino e gli mise al collo una collana d'oro.</p>
<p class="C41 V43">Lo fece quindi montare sul suo secondo carro e davanti a lui si gridava: «Inginocchio!». Così il Faraone lo costituì su tutto il paese d'Egitto.</p>
<p class="C41 V44">Inoltre il Faraone disse a Giuseppe: «Il Faraone sono io ma, senza di te, nessuno alzerà la mano o il piede in tutto il paese d'Egitto».</p>
<p class="C41 V45">E il Faraone chiamó Giuseppe col nome di Tsofnath-Paneah, e gli diede in moglie Asenath figlia di Potiferah, sacerdote di On. E Giuseppe partì per visitare il paese d'Egitto.</p>
<p class="C41 V46">Ora Giuseppe aveva trent'anni quando si presentò davanti a Faraone, re d'Egitto. Quindi Giuseppe lasciò la presenza del Faraone e percorse tutto il paese d'Egitto.</p>
<p class="C41 V47">Durante i sette anni di abbondanza, la terra produsse copiosamente;</p>
<p class="C41 V48">e Giuseppe radunò tutti i viveri di quei sette anni prodotti nel paese d'Egitto e ripose i viveri nelle città; in ogni città ripose i viveri del territorio circonvicino.</p>
<p class="C41 V49">Così Giuseppe ammassò grano come la sabbia del mare, in così gran quantità, che si smise di tenere i conti perché era incalcolabile.</p>
<p class="C41 V50">prima che venisse l'anno della carestia, nacquero a Giuseppe due figli che Asenath, figlia di Potiferah, sacerdote di On, gli partorì.</p>
<p class="C41 V51">Giuseppe chiamò il primogenito Manasse perché disse: «DIO mi ha fatto dimenticare ogni mio affanno e tutta la casa di mio padre».</p>
<p class="C41 V52">Al secondo invece pose nome Efraim, perché disse: «DIO mi ha reso fruttifero nel paese della mia afflizione».</p>
<p class="C41 V53">I sette anni di abbondanza che vi furono nel paese d'Egitto finirono,</p>
<p class="C41 V54">e cominciarono a venire i sette anni di carestia, come Giuseppe aveva detto. Ci fu carestia in tutti i paesi, ma in tutto il paese d'Egitto vi era del pane.</p>
<p class="C41 V55">Poi tutto il paese d'Egitto cominciò ad aver fame, e il popolo gridò al Faraone per aver del pane. Allora il Faraone disse a tutti gli Egiziani: «Andate da Giuseppe, e fate quello che vi dirà».</p>
<p class="C41 V56">La carestia si era sparsa sulla superficie di tutto il paese, e Giuseppe aperse tutti i depositi e vendé grano agli Egiziani. Ma la carestia si aggravò nel paese d'Egitto.</p>
<p class="C41 V57">Così la gente di tutti i paesi veniva in Egitto da Giuseppe per comprare del grano, perché la carestia era grave in tutta la terra.</p>
<p class="C42 V1">Or Giacobbe, venendo a sapere che vi era del grano in Egitto, disse ai suoi figli: «Perché vi state a guardare l'un l'altro?».</p>
<p class="C42 V2">Poi disse: «Ecco, ho sentito dire che vi è del grano in Egitto; andate laggiú a comprare del grano per noi, affinché possiamo vivere e non abbiamo a morire».</p>
<p class="C42 V3">Così i dieci fratelli di Giuseppe scesero in Egitto per comprarvi del grano.</p>
<p class="C42 V4">Ma Giacobbe non mandò Beniamino, fratello di Giuseppe, con i suoi fratelli, perché diceva: «Che non gli succeda qualche disgrazia».</p>
<p class="C42 V5">I figli di Israele giunsero dunque per comprare del grano, in mezzo agli altri arrivati, perché nel paese di Canaan vi era la carestia.</p>
<p class="C42 V6">Or Giuseppe era il governatore del paese; era lui che vendeva il grano a tutta la gente del paese; e i fratelli di Giuseppe vennero e si prostrarono davanti a lui con la faccia a terra.</p>
<p class="C42 V7">Giuseppe vide i suoi fratelli e li riconobbe, ma si comportò come un forestiero con loro e usò parole dure con loro, e disse loro: «Da dove venite?». Essi risposero: «Dal paese di Canaan per comperare viveri».</p>
<p class="C42 V8">Così Giuseppe riconobbe i suoi fratelli, ma essi non riconobbero lui.</p>
<p class="C42 V9">Giuseppe allora si ricordò dei sogni che aveva fatto intorno a loro e disse: «Voi siete delle spie! Siete venuti per vedere i punti indifesi del paese!».</p>
<p class="C42 V10">Essi gli risposero: «No, signor mio; i tuoi servi son venuti a comperare dei viveri.</p>
<p class="C42 V11">Siamo tutti figli di uno stesso uomo; siamo gente onesta; i tuoi servi non sono delle spie».</p>
<p class="C42 V12">Ma egli disse loro: No, voi siete venuti per vedere i punti indifesi del paese!».</p>
<p class="C42 V13">Allora essi dissero: Noi, tuoi servi, siamo dodici fratelli, figli di uno stesso uomo nel paese di Canaan. Ed ecco, il piú giovane è oggi con nostro padre, e uno non è piú».</p>
<p class="C42 V14">Ma Giuseppe disse loro: «La cosa è come vi ho detto; siete delle spie!</p>
<p class="C42 V15">Ecco come sarete messi alla prova: Com'è vero che il Faraone vive, non uscirete di qui prima che il vostro fratello piú giovane sia venuto qui.</p>
<p class="C42 V16">Mandate uno di voi a prendere il vostro fratello; e voi resterete qui in carcere, perché le vostre parole siano messe alla prova, e si veda se c'è del vero in voi; altrimenti com'è vero che il Faraone vive, siete delle spie!».</p>
<p class="C42 V17">Così li mise assieme in prigione per tre giorni.</p>
<p class="C42 V18">Il terzo giorno, Giuseppe disse loro: «Fate questo e vivrete; io temo DIO!</p>
<p class="C42 V19">Se siete gente onesta, uno di voi fratelli resti qui incatenato nella nostra prigione, e voi andate a portare il grano per la vostra famiglia che muore di Fame;</p>
<p class="C42 V20">Poi conducetemi Il vostro fratello piú giovane; così le vostre parole saranno verificate e voi non morrete». Ed essi fecero così.</p>
<p class="C42 V21">Allora si dicevano l'un l'altro: Noi siamo veramente colpevoli nei confronti di nostro fratello, perché vedemmo l'angoscia dell'anima sua quando egli ci supplicava, ma non gli demmo ascolto! Ecco perché ci è venuta addosso questa sventura».</p>
<p class="C42 V22">Ruben rispose loro, dicendo: Non ve lo dicevo io: «Non commettete questo peccato contro il fanciullo!»? Ma non mi deste ascolto. Perciò ecco, ora ci si chiede conto del suo sangue».</p>
<p class="C42 V23">Essi non sapevano che Giuseppe li capiva, perché fra lui e loro vi era un interprete.</p>
<p class="C42 V24">Allora egli si allontanò da loro e pianse. Poi ritornò presso di loro e parlò loro; e prese fra loro Simeone e lo fece incatenare sotto i loro occhi.</p>
<p class="C42 V25">Poi Giuseppe ordinò di riempire di grano i loro sacchi e di rimettere il denaro di ciascuno nel suo sacco, e di dare loro provviste per il viaggio. E così fu fatto.</p>
<p class="C42 V26">Essi caricarono quindi il loro grano sui loro asini e se ne andarono.</p>
<p class="C42 V27">Ora, nel luogo dove pernottavano uno di essi aperse il suo sacco per dare del foraggio al suo asino e vide il proprio denaro; ed ecco che stava alla bocca del suo sacco;</p>
<p class="C42 V28">così disse ai suoi fratelli: «Il mio denaro mi è stato restituito; eccolo qui nel mio sacco». Allora il cuore venne loro meno e, tutti spaventati, dicevano l'un l'altro: «Che è mai questo che DIO ci ha fatto?».</p>
<p class="C42 V29">Così giunsero da Giacobbe, loro padre nel paese di Canaan e gli raccontarono tutto quanto era loro accaduto, dicendo:</p>
<p class="C42 V30">«L'uomo, che è il signore del paese, ci ha parlato aspramente e ci ha trattato come spie del paese.</p>
<p class="C42 V31">E noi abbiamo detto: «Siamo gente onesta; non siamo delle spie;</p>
<p class="C42 V32">siamo dodici fratelli, figli di nostro padre; uno non è piú, e il piú giovane è oggi con nostro padre nel paese di Canaan".</p>
<p class="C42 V33">Ma quell'uomo, signore del paese, ci ha detto: «Da questo conoscerò se siete gente onesta: lasciate presso di me uno dei vostri fratelli, prendete dei viveri per la vostra famiglia che muore di fame e andate;</p>
<p class="C42 V34">Poi portatemi il vostro fratello piú giovane. Così conoscerò che non siete delle spie ma gente onesta; io vi renderò il vostro fratello, e voi potrete commerciare nel paese"».</p>
<p class="C42 V35">Or come essi vuotavano i loro sacchi, ecco che l'involto del denaro di ciascuno era nel suo sacco; così essi e il loro padre videro gli involti del loro denaro e furono presi da paura.</p>
<p class="C42 V36">Allora Giacobbe loro padre disse: «Voi mi avete privato dei miei figli! Giuseppe non è piú, Simeone non è piú, e mi volete togliere anche Beniamino! Tutto questo ricade su di me!».</p>
<p class="C42 V37">Ruben disse a suo padre: «Se non te lo riporto, fa' morire i miei due Figli. Affidalo a me, io te lo ricondurrò».</p>
<p class="C42 V38">Ma Giacobbe rispose: «Il mio figlio non scenderà con voi, perché il suo fratello è morto e questi solo è rimasto: se gli succedesse qualche disgrazia durante il viaggio fareste scendere nel dolore la mia canizie alla tomba».</p>
<p class="C43 V1">Or la carestia era grave nel paese;</p>
<p class="C43 V2">e quando ebbero finito di mangiare il grano che avevano portato dall'Egitto, il padre disse loro: «Ritornate a comprarci un po' di viveri».</p>
<p class="C43 V3">Ma Giuda gli rispose dicendo: «Quell'uomo ci ha formalmente messi in guardia dicendo: «Non vedrete la mia faccia, se il vostro fratello non sarà con voi».</p>
<p class="C43 V4">Se tu mandi il nostro fratello con noi, noi scenderemo e ti compreremo dei viveri;</p>
<p class="C43 V5">ma se non lo mandi non scenderemo, perché quell'uomo ci ha detto: «Non vedrete la mia faccia, a meno che il vostro fratello non sarà con voi»».</p>
<p class="C43 V6">Allora Israele disse: «Perché mi avete dato questo dolore di dire a quell'uomo che avevate ancora un fratello?».</p>
<p class="C43 V7">Quelli risposero: «Quell'uomo ci interrogò con molta accuratezza intorno a noi e al nostro parentado, dicendo: «Vostro padre è ancora vivo? Avete qualche altro fratello?». E noi gli rispondemmo in base a queste sue domande. Potevamo noi mai sapere che ci avrebbe detto: «Portate quaggiú il vostro fratello»?».</p>
<p class="C43 V8">Poi Giuda disse a Israele suo padre: «Lascia venire il fanciullo con me e ci leveremo e andremo perché possiamo vivere e non morire, sia noi che tu e i nostri piccoli.</p>
<p class="C43 V9">Io mi rendo garante di lui; ne domanderai conto alla mia mano. Se non te lo riconduco e non te lo rimetto davanti, ne porterò la colpa davanti a te per sempre.</p>
<p class="C43 V10">Se non ci fossimo indugiati, a quest'ora saremmo già tornati per la seconda volta».</p>
<p class="C43 V11">Allora Israele, loro padre, disse loro: «Se è così, fate questo: prendete nei vostri sacchi alcuni dei prodotti migliori del paese, e portate a quell'uomo un dono: un po' di balsamo, un po' di miele degli aromi e della mirra, dei pistacchi e delle mandorle.</p>
<p class="C43 V12">Prendete con voi doppio denaro e riportate il denaro che fu rimesso alla bocca dei vostri sacchi; forse è stato uno sbaglio.</p>
<p class="C43 V13">Prendete anche vostro fratello, e levatevi, tornate da quell'uomo;</p>
<p class="C43 V14">e il Dio onnipotente vi faccia trovare grazia davanti a quell'uomo, così che egli vi rilasci l'altro vostro fratello e Beniamino. Quanto a me, se devo essere privato dei miei figli, che lo sia!».</p>
<p class="C43 V15">Essi dunque presero il dono, e presero con sé il doppio del denaro e Beniamino; quindi si levarono e scesero in Egitto, e si presentarono davanti a Giuseppe.</p>
<p class="C43 V16">Quando Giuseppe vide Beniamino con loro, disse al maggiordomo di casa sua: «Conduci questi uomini in casa, uccidi un animale e prepara un banchetto, perché questi uomini mangeranno con me a mezzogiorno».</p>
<p class="C43 V17">Or l'uomo fece come Giuseppe gli aveva ordinato e li condusse in casa di Giuseppe.</p>
<p class="C43 V18">Ma essi ebbero paura, perché erano condotti in casa di Giuseppe, e dissero: «Siamo condotti qui a motivo di quel denaro che ci fu rimesso nei sacchi la prima volta, per trovare un'occasione contro di noi, piombarci addosso e prenderci come schiavi coi nostri asini».</p>
<p class="C43 V19">E accostatisi al maggiordomo della casa di Giuseppe parlarono con lui sulla porta di casa e dissero:</p>
<p class="C43 V20">«Mio signore, noi scendemmo in realtà una prima volta a comperare viveri;</p>
<p class="C43 V21">e avvenne che, quando fummo giunti al luogo dove pernottammo, aprimmo i sacchi, ed ecco il denaro di ciascuno stava alla bocca del suo sacco; il nostro denaro col suo peso esatto; ora lo abbiamo riportato con noi.</p>
<p class="C43 V22">E abbiamo portato con noi dell'altro denaro per comperare viveri; noi non sappiamo chi possa aver messo il nostro denaro nei nostri sacchi».</p>
<p class="C43 V23">Ma egli disse: Datevi pace, non temete; il DIO vostro e il DIO di vostro padre ha messo un tesoro nei vostri sacchi. Io ebbi il vostro denaro». Poi condusse loro Simeone.</p>
<p class="C43 V24">Quell'uomo li fece entrare in casa di Giuseppe. diede loro dell'acqua affinché si lavassero i piedi e diede del foraggio ai loro asini.</p>
<p class="C43 V25">Allora essi prepararono il regalo, aspettando che Giuseppe venisse a mezzogiorno, perché avevano inteso che sarebbero rimasti a mangiare in quel luogo.</p>
<p class="C43 V26">Quando Giuseppe arrivò a casa. essi gli presentarono il dono che avevano portato con sé in casa, e si inchinarono fino a terra davanti a lui.</p>
<p class="C43 V27">Egli domandò loro come stessero e disse: Vostro padre, il vecchio di cui mi parlaste. sta bene? E' ancora in vita?».</p>
<p class="C43 V28">Essi risposero: «Il tuo servo. nostro padre, sta bene; è ancora in vita». E si inchinarono per rendergli riverenza.</p>
<p class="C43 V29">Poi Giuseppe alzò gli occhi, vide suo fratello Beniamino, figlio di sua madre, e disse: «E' questi il vostro fratello piú giovane di cui mi parlaste?». E aggiunse: DIO ti sia propizio, figlio mio!».</p>
<p class="C43 V30">Allora Giuseppe si affrettò ad uscire, perché si era profondamente commosso a motivo di suo fratello, e cercava un luogo dove piangere. Entrò così nella sua camera e lì pianse.</p>
<p class="C43 V31">Poi si lavò la faccia ed uscì; e, facendosi forza, disse: Servite il pranzo».</p>
<p class="C43 V32">Fu dunque servito per lui a parte, per loro a parte e per gli Egiziani che mangiavano con lui a parte, perché gli Egiziani non possono mangiare con gli Ebrei; ciò sarebbe cosa abominevole per gli Egiziani.</p>
<p class="C43 V33">Così essi si misero a sedere davanti a lui: il primogenito secondo il suo diritto di primogenitura e il piú giovane secondo la sua età; e si guardavano l'un l'altro con meraviglia.</p>
<p class="C43 V34">E Giuseppe fece loro portare delle porzioni dalla sua stessa tavola; ma la porzione di Beniamino era cinque volte maggiore di quella di ogni altro di loro. E bevvero e stettero allegri con lui.</p>
<p class="C44 V1">Giuseppe diede quest'ordine al maggiordomo di casa sua dicendo: Riempi i sacchi di questi uomini di tanti viveri quanti ne possono portare e metti il denaro di ciascuno alla bocca del suo sacco.</p>
<p class="C44 V2">Inoltre metti la mia coppa, la coppa d'argento, alla bocca del sacco del piú giovane, assieme al denaro del suo grano». Ed egli fece come Giuseppe aveva detto.</p>
<p class="C44 V3">La mattina, non appena fu giorno, quegli uomini furono fatti partire coi loro asini.</p>
<p class="C44 V4">Erano appena usciti dalla città e non erano ancora lontani, quando Giuseppe disse al maggiordomo di casa sua: Levati, insegui quegli uomini e, quando li avrai raggiunti, di' loro: «Perché avete reso male per bene?</p>
<p class="C44 V5">Non è quella la coppa in cui il mio signore beve, e della quale si serve per indovinare? Avete fatto male a fare così"».</p>
<p class="C44 V6">Egli li raggiunse e disse loro queste parole.</p>
<p class="C44 V7">Essi allora gli risposero: Perché il mio signore ci rivolge parole come queste? Lungi dai tuoi servi il fare una tale cosa!</p>
<p class="C44 V8">Ecco, noi ti abbiamo riportato dal paese di Canaan il denaro che avevamo trovato alla bocca dei nostri sacchi; come avremmo potuto rubare dell'argento o dell'oro dalla casa del tuo signore?</p>
<p class="C44 V9">Quello dei tuoi servi presso il quale si troverà la coppa, sia messo a morte; e noi pure diventeremo schiavi del tuo signore».</p>
<p class="C44 V10">Egli disse: «Ebbene, sia fatto come dite: colui presso il quale la coppa si troverà sarà mio schiavo; e voi sarete innocenti».</p>
<p class="C44 V11">Così ciascuno di loro si affrettò a mettere a terra il suo sacco, e ciascuno aprì il suo.</p>
<p class="C44 V12">Il maggiordomo li frugò, cominciando col maggiore, per finire col piú giovane; e la coppa fu trovata nel sacco di Beniamino.</p>
<p class="C44 V13">Allora essi si stracciarono le vesti ricaricarono ciascuno il suo asino e tornarono nella città.</p>
<p class="C44 V14">Giuda e i suoi fratelli arrivarono alla casa di Giuseppe, che si trovava ancora là, e si gettarono a terra davanti a lui.</p>
<p class="C44 V15">E Giuseppe disse loro: «Che azione è questa che avete fatto? Non lo sapete che un uomo come me è in grado di indovinare?».</p>
<p class="C44 V16">Giuda rispose: «Che diremo al mio signore? Quali parole useremo, o come ci potremo giustificare? DIO ha ritrovato l'iniquità dei tuoi servi. Ecco, siamo schiavi del mio signore, tanto noi quanto colui in mano del quale è stata trovata la coppa».</p>
<p class="C44 V17">Ma Giuseppe disse: «Lungi da me il fare questo! L'uomo, in mano del quale è stata trovata la coppa, sarà mio schiavo; quanto a voi, ritornate in pace da vostro padre».</p>
<p class="C44 V18">Allora Giuda si accostò a Giuseppe e disse: «Di grazia, signor mio, permetti al tuo servo di far udire una parola al mio signore, e non si accenda l'ira tua contro il tuo servo, perché tu sei come il Faraone.</p>
<p class="C44 V19">Il mio signore interrogò i suoi servi, dicendo: «Avete voi padre o fratello?».</p>
<p class="C44 V20">E noi rispondemmo al mio signore: «Abbiamo un padre che è vecchio con un giovane figlio, natogli nella vecchiaia; suo fratello è morto, così egli è rimasto l'unico figlio di sua madre; e suo padre l'ama».</p>
<p class="C44 V21">Allora tu dicesti ai tuoi servi: «Portatemelo, perché lo possa vedere coi miei occhi».</p>
<p class="C44 V22">E noi dicemmo al mio signore: «Il fanciullo non può lasciare suo padre, perché se lo dovesse lasciare, suo padre morrebbe».</p>
<p class="C44 V23">Ma tu dicesti ai tuoi servi: «Se il vostro fratello piú giovane non scende con voi, voi non vedrete piú la mia faccia».</p>
<p class="C44 V24">Così quando fummo risaliti dal tuo servo, mio padre, gli riferimmo le parole del mio signore.</p>
<p class="C44 V25">Allora nostro padre disse: «Tornate a comperarci un po' di viveri».</p>
<p class="C44 V26">Noi rispondemmo: «Non possiamo scendere laggiù; solo se il nostro fratello piú giovane verrà con noi, scenderemo; perché non possiamo vedere la faccia di quell'uomo, se il nostro fratello piú giovane non è con noi».</p>
<p class="C44 V27">E il tuo servo, mio padre, ci rispose: «Voi sapete che mia moglie mi partorì due figli;</p>
<p class="C44 V28">uno di essi mi lasciò, e io dissi: Certo, egli è stato sbranato; e non l'ho più rivisto da allora;</p>
<p class="C44 V29">or se mi togliete anche questi e se gli avviene qualche disgrazia voi farete scendere nel dolore la mia canizie nella tomba".</p>
<p class="C44 V30">Or dunque quando giungerò dal tuo servo mio padre se il fanciullo non è con noi, poiché la sua vita è legata a quella del fanciullo,</p>
<p class="C44 V31">avverrà che appena avrà visto che il fanciullo non è con noi, egli morirà; e i tuoi servi avranno fatto scendere nel dolore la canizie del tuo servo, nostro padre, nella tomba.</p>
<p class="C44 V32">Ora, siccome il tuo servo si è reso garante del fanciullo presso mio padre e gli ha detto: «Se non te lo riconduco sarò per sempre colpevole verso mio padre»</p>
<p class="C44 V33">deh, permetti ora che il tuo servo rimanga schiavo del mio signore al posto del fanciullo, e che il fanciullo se ne torni con i suoi fratelli.</p>
<p class="C44 V34">Perché, come potrei ritornare da mio padre, se il fanciullo non è con me? Ah, che io non veda il dolore che coglierebbe mio padre!».</p>
<p class="C45 V1">Allora Giuseppe non poté piú contenersi di fronte a tutti gli astanti e gridò: «Fate uscire tutti dalla mia presenza!». Così nessuno rimase con Giuseppe quando egli si fece conoscere ai suoi fratelli.</p>
<p class="C45 V2">E pianse così forte che gli Egiziani stessi lo udirono, e lo venne a sapere anche la casa del Faraone.</p>
<p class="C45 V3">Quindi Giuseppe disse ai suoi fratelli: «Io sono Giuseppe; è mio padre ancora in vita?». Ma i suoi fratelli non gli potevano rispondere perché erano sgomenti alla sua presenza.</p>
<p class="C45 V4">Allora Giuseppe disse ai suoi fratelli: Deh, avvicinatevi a me!». Quelli si avvicinarono, ed egli disse: Io sono Giuseppe, vostro fratello, che voi vendeste perché fosse condotto in Egitto.</p>
<p class="C45 V5">Ma ora non vi contristate e non vi dispiaccia di avermi venduto perché io fossi condotto quaggiú, poiché DIO mi ha mandato davanti a voi per conservarvi la vita.</p>
<p class="C45 V6">Infatti è già due anni che vi è carestia nel paese; e ci saranno altri cinque anni, durante i quali non vi sarà né aratura né messe.</p>
<p class="C45 V7">Ma DIO mi ha mandato davanti a voi perché sia conservato per voi un residuo sulla terra, e per salvarvi la vita con una grande liberazione.</p>
<p class="C45 V8">Non siete dunque voi che mi avete mandato qui, ma è DIO; egli mi ha stabilito come padre del Faraone, come signore di tutta la sua casa e governatore di tutto il paese d'Egitto.</p>
<p class="C45 V9">Affrettatevi a ritornare da mio padre e ditegli: «Così dice tuo figlio Giuseppe: DIO mi ha stabilito come signore di tutto l'Egitto; scendi da me, non tardare;</p>
<p class="C45 V10">tu dimorerai nel paese d Goscen e sarai vicino a me: tu e i tuoi figli, i figli dei tuoi figli, le tue greggi, i tuoi armenti e tutto quello che possiedi.</p>
<p class="C45 V11">E là io ti sostenterò, perché ci saranno ancora cinque anni di carestia, affinché tu non sia ridotto in miseria: tu, la tua famiglia e tutto quello che possiedi".</p>
<p class="C45 V12">Ed ecco, i vostri occhi e gli occhi di mio fratello Beniamino vedono che é la mia bocca quella che vi parla.</p>
<p class="C45 V13">Raccontate dunque a mio padre tutta la mia gloria in Egitto e tutto quello che avete visto, e affrettatevi a condurre mio padre quaggiú».</p>
<p class="C45 V14">Poi si gettò al collo di suo fratello Beniamino e pianse, e Beniamino pianse stretto al suo collo.</p>
<p class="C45 V15">Egli baciò pure tutti i suoi fratelli e pianse stretto a loro. Dopo questo, i suoi fratelli si misero a parlare con lui.</p>
<p class="C45 V16">Il rumore della cosa si sparse nella casa del Faraone, e si disse: «Sono arrivati i fratelli di Giuseppe». Questo fece piacere al Faraone e ai suoi servi.</p>
<p class="C45 V17">Allora il Faraone disse a Giuseppe: «Di' ai tuoi fratelli: «Fate questo: Caricate le vostre bestie e andate; tornate nel paese di Canaan.</p>
<p class="C45 V18">Poi prendete vostro padre e le vostre famiglie, e venite da me; io vi darò il meglio del paese d'Egitto e mangerete i prodotti migliori del paese".</p>
<p class="C45 V19">Tu hai l'ordine di dir loro: «Fate questo: Prendete con voi dal paese di Egitto dei carri per i vostri piccoli e per le vostre mogli; prendete vostro padre e venite.</p>
<p class="C45 V20">E non preoccupatevi per le vostre masserizie, perché il meglio di tutto il paese d'Egitto sarà vostro"».</p>
<p class="C45 V21">I figli di Israele fecero così, e Giuseppe diede loro dei carri, secondo l'ordine del Faraone, e diede loro delle provviste per il viaggio.</p>
<p class="C45 V22">A tutti diede un abito di ricambio per ciascuno; ma a Beniamino diede trecento sicli d'argento e cinque mute di vestiti;</p>
<p class="C45 V23">e a suo padre mandò questo: dieci asini carichi delle migliori cose d'Egitto, dieci asine cariche di grano, di pane e di viveri per suo padre durante il viaggio.</p>
<p class="C45 V24">Così congedò i suoi fratelli e, mentre essi partivano, disse loro: «Non fate litigi per la strada».</p>
<p class="C45 V25">Allora essi risalirono dall'Egitto e arrivarono nel paese di Canaan da Giacobbe, loro padre.</p>
<p class="C45 V26">E gli riferirono ogni cosa, dicendo: «Giuseppe è ancora in vita, ed è il governatore di tutto il paese d'Egitto». Ma il suo cuore rimase freddo, perché egli non credeva loro.</p>
<p class="C45 V27">Quando però essi gli riferirono tutte le parole che Giuseppe aveva loro detto ed egli vide i carri che Giuseppe aveva mandato per condurlo via, allora lo spirito di Giacobbe loro padre si ravvivò,</p>
<p class="C45 V28">e Israele disse: «Basta; il mio figlio Giuseppe è ancora in vita; io andrò a vederlo prima di morire».</p>
<p class="C46 V1">Israele dunque partì con tutto quello che aveva e, giunto a Beer-Sceba, offrì sacrifici al DIO di suo padre Isacco.</p>
<p class="C46 V2">E DIO parlò a Israele in visioni notturne e disse: «Giacobbe, Giacobbe!». Egli rispose: «Eccomi».</p>
<p class="C46 V3">Dio allora disse: «Io sono Dio, il DIO di tuo padre; non temere di scendere in Egitto, perché là ti farò diventare una grande nazione.</p>
<p class="C46 V4">Io scenderò con te in Egitto e ti farò anche sicuramente risalire; e Giuseppe ti chiuderà gli occhi».</p>
<p class="C46 V5">Allora Giacobbe partì da Beer-Sceba, e i figli di Israele fecero salire Giacobbe loro padre, i loro piccoli e le loro mogli sui carri che il Faraone aveva mandato per trasportarlo.</p>
<p class="C46 V6">Così essi presero il loro bestiame e i beni che avevano acquistato nel paese di Canaan e vennero in Egitto, Giacobbe e tutti i suoi discendenti con lui.</p>
<p class="C46 V7">Egli condusse con sé in Egitto i suoi figli, i figli dei suoi figli, le sue figlie, le figlie dei suoi figli e tutti i suoi discendenti.</p>
<p class="C46 V8">Questi sono i nomi dei figli di Israele che vennero in Egitto: Giacobbe e i suoi figli. Il primogenito di Giacobbe: Ruben.</p>
<p class="C46 V9">I figli di Ruben: Hanok, Pallu, Hetsron e Karmi.</p>
<p class="C46 V10">I figli di Simeone: Jemuel, Jamin, Ohad, Jakin, Tsohar e Saul, figlio di una Cananea.</p>
<p class="C46 V11">I figli di Levi: Ghershom, Kehath e Merari.</p>
<p class="C46 V12">I figli di Giuda: Er, Onan, Scelah, Perets e Zerah; (ma Er e Onan morirono nel paese di Canaan). I figli di Perets furono: Hetsron e Hamul.</p>
<p class="C46 V13">I figli di Issacar: Tola, Puvah, Job e Scimron.</p>
<p class="C46 V14">I figli di Zabulon: Sered, Elon e Jahleel.</p>
<p class="C46 V15">Codesti furono i figli che Lea partorì a Giacobbe a Paddan-Aram, oltre sua figlia Dina. I suoi figli e le sue figlie erano in tutto trentatré persone.</p>
<p class="C46 V16">I figli di Gad: Tsifion, Haggi, Shuni, Etsbon, Eri, Arodi e Areli.</p>
<p class="C46 V17">I figli di Ascer Jmna, Jshua, Jshni, Beriah e Serah loro sorella. E i figli di Beriah: Heber e Malkiel.</p>
<p class="C46 V18">Codesti furono i figli di Zilpah che Labano aveva dato a Lea sua figlia; ed essa li partorì a Giacobbe: in tutto sedici persone.</p>
<p class="C46 V19">I figli di Rachele moglie di Giacobbe: Giuseppe e Beniamino.</p>
<p class="C46 V20">E a Giuseppe, nel paese d'Egitto, nacquero Manasse ed Efraim, che gli partorì Asenath, figlia di Potiferah, sacerdote di On.</p>
<p class="C46 V21">I figli di Beniamino: Belah, Beker, Ashbel, Ghera, Naaman, Ehi, Rosh, Muppim, Huppim e Ard.</p>
<p class="C46 V22">Questi furono i figli di Rachele che nacquero a Giacobbe: in tutto quattordici persone.</p>
<p class="C46 V23">Il figlio di Dan: Huscim.</p>
<p class="C46 V24">I figli di Neftali: Jahtseel, Guni, Jetser e Scillem.</p>
<p class="C46 V25">Questi furono i figli di Bilhah che Labano aveva dato a Rachele sua figlia, ed essa li partorì a Giacobbe: in tutto sette persone.</p>
<p class="C46 V26">Le persone che vennero con Giacobbe in Egitto, discendenti da lui, senza contare le mogli dei figli di Giacobbe, erano in tutto sessantasei.</p>
<p class="C46 V27">I figli di Giuseppe, che gli nacquero in Egitto, erano due. Tutte le persone della famiglia di Giacobbe che vennero in Egitto erano in totale settanta.</p>
<p class="C46 V28">Or Giacobbe mandò Giuda davanti a sé da Giuseppe, perché lo introducesse nel paese di Goscen. Così essi giunsero nel paese di Goscen.</p>
<p class="C46 V29">Allora Giuseppe fece attaccare il suo carro e salì a Goscen incontro a Israele, suo padre; appena lo vide, gli si gettò al collo e pianse lungamente stretto al suo collo.</p>
<p class="C46 V30">E Israele disse a Giuseppe: «Ora lascia pure che io muoia, poiché ho visto la tua faccia, e tu sei ancora in vita».</p>
<p class="C46 V31">Allora Giuseppe disse ai suoi fratelli e alla famiglia di suo padre: «Io salirò a informare il Faraone e gli dirò: «I miei fratelli e la famiglia di mio padre, che erano nel paese di Canaan, sono venuti da me.</p>
<p class="C46 V32">Essi sono pastori, perché sono sempre stati allevatori di bestiame, e hanno portato con sé le loro greggi, i loro armenti e tutto quello che posseggono".</p>
<p class="C46 V33">Quando il Faraone vi farà chiamare e vi dirà: «Qual è la vostra occupazione?», voi risponderete:</p>
<p class="C46 V34">"I tuoi servi sono stati allevatori di bestiame dalla loro fanciullezza fino ad ora, tanto noi che i nostri padri," perché possiate abitare nel paese di Goscen. Poiché gli Egiziani hanno in abominio tutti i pastori».</p>
<p class="C47 V1">Giuseppe andò quindi a informare il Faraone e gli disse: «Mio padre e i miei fratelli con le loro greggi, con i loro armenti e con tutto quello che hanno, sono venuti dal paese di Canaan; ed ecco, sono nel paese di Goscen».</p>
<p class="C47 V2">Quindi prese cinque uomini tra i suoi fratelli e li presentò al Faraone.</p>
<p class="C47 V3">Allora il Faraone disse ai fratelli di Giuseppe: «Qual è la vostra occupazione?». Essi risposero al Faraone: «I tuoi servi sono pastori, tanto noi che i nostri padri».</p>
<p class="C47 V4">Poi dissero al Faraone: «Siamo venuti per dimorare in questo paese, perché non vi era più pastura per le greggi dei tuoi servi, poiché vi è una grande carestia nel paese di Canaan. Deh, permetti ora che i tuoi servi dimorino nel paese di Goscen».</p>
<p class="C47 V5">Allora il Faraone parlò a Giuseppe, dicendo: «Tuo padre e i tuoi fratelli sono venuti da te;</p>
<p class="C47 V6">il paese d'Egitto è a tua disposizione; fa' abitare tuo padre e tuoi fratelli nella parte migliore del paese; dimorino pure nel paese d Goscen. E se tu sai che fra loro ci sono degli uomini capaci, falli soprintendenti del mio bestiame».</p>
<p class="C47 V7">Poi Giuseppe condusse Giacobbe suo padre dal Faraone e glielo presentò. E Giacobbe benedisse il Faraone.</p>
<p class="C47 V8">Il Faraone allora disse a Giacobbe: «Quanti sono gli anni della tua vita?».</p>
<p class="C47 V9">Giacobbe rispose al Faraone: «gli anni del mio pellegrinare sono centotrent'anni; gli anni della mia vita sono stati pochi e cattivi, e non hanno raggiunto il numero degli anni della vita dei miei padri, nei giorni del loro pellegrinare»</p>
<p class="C47 V10">Giacobbe benedisse ancora il Faraone e si ritirò dalla presenza del Faraone.</p>
<p class="C47 V11">Così Giuseppe stabilì suo padre e i suoi fratelli e diede loro una proprietà nel paese di Egitto, nella parte migliore del paese, nella contrada di Ramses come Il Faraone aveva ordinato.</p>
<p class="C47 V12">E Giuseppe sostentò suo padre, i suoi fratelli e tutta la famiglia di suo padre, rifornendoli di pane, secondo il numero de figli.</p>
<p class="C47 V13">Or in tutto il paese non c'era pane, perché la carestia era gravissima; il paese d'Egitto e il paese di Canaan languivano a motivo della carestia.</p>
<p class="C47 V14">Giuseppe ammassò tutto il denaro che si trovava nel paese d'Egitto e nel paese di Canaan in cambio del grano che essi compravano; e Giuseppe portò questo denaro nella casa del Faraone.</p>
<p class="C47 V15">Or quando nel paese d' Egitto e nel paese di Canaan venne a mancare Il denaro, tutti gli Egiziani vennero da Giuseppe e dissero: «Dacci del pane! Perché dovremmo morire sotto i tuoi occhi? Poiché il nostro denaro è finito».</p>
<p class="C47 V16">Giuseppe disse: «Date il vostro bestiame; e io vi darò del pane in cambio del vostro bestiame, se è finito il denaro».</p>
<p class="C47 V17">Allora essi portarono a Giuseppe il loro bestiame; e Giuseppe diede loro del pane in cambio dei loro cavalli, delle loro greggi di pecore, delle loro mandrie di buoi e dei loro asini. Così fornì loro del pane per quell'anno, in cambio di tutto il loro bestiame.</p>
<p class="C47 V18">Passato quell'anno, tornarono da lui l'anno seguente e gli dissero: «Non possiamo nascondere al mio signore che, siccome il denaro è finito e le mandrie del nostro bestiame sono passate in proprietà del mio signore, nulla piú resta che il mio signore possa prendere tranne i nostri corpi e le nostre terre.</p>
<p class="C47 V19">Perché dovremmo perire sotto i tuoi occhi, noi e le nostre terre? Compra noi e le nostre terre in cambio di pane, e noi con le nostre terre saremo schiavi del Faraone; e dacci da seminare affinché possiamo vivere e non morire, e il suolo non diventi un deserto».</p>
<p class="C47 V20">Così Giuseppe acquistò per il Faraone tutte le terre d'Egitto, perché gli Egiziani vendettero ciascuno il proprio campo, poiché la carestia li colpiva gravemente. Così il paese diventò proprietà del Faraone.</p>
<p class="C47 V21">Quanto al popolo, lo spostò nelle città, da un capo all'altro dell'Egitto;</p>
<p class="C47 V22">solo le terre dei sacerdoti non acquistò, perché i sacerdoti ricevevano una provvigione assegnata loro dal Faraone e vivevano della provvigione che il Faraone dava loro; per questo essi non vendettero le loro terre.</p>
<p class="C47 V23">Poi Giuseppe disse al popolo: «Ecco, oggi ho acquistato voi e le vostre terre per il Faraone; eccovi del seme; seminate la terra;</p>
<p class="C47 V24">al tempo del raccolto, ne darete il quinto al Faraone, e quattro parti saranno vostre per la semente dei campi, per il nutrimento vostro e di quelli di casa vostra, e per il nutrimento dei vostri bambini».</p>
<p class="C47 V25">E quelli dissero: «Tu ci hai salvato la vita! Ci sia dato di trovar grazia agli occhi del mio signore, e saremo schiavi del Faraone».</p>
<p class="C47 V26">Giuseppe fece di questo una legge nel paese d'Egitto, che dura fino al giorno d'oggi, secondo la quale si deve dare la quinta parte del raccolto al Faraone. Soltanto le terre dei sacerdoti non diventarono proprietà del Faraone.</p>
<p class="C47 V27">Così Israele abitò nel paese d'Egitto, nel paese di Goscen; là essi ebbero dei possedimenti, furono fruttiferi e si moltiplicarono grandemente.</p>
<p class="C47 V28">Or Giacobbe visse nel paese d'Egitto diciassette anni; e la durata della vita di Giacobbe fu di centoquarantasette anni.</p>
<p class="C47 V29">Quando il tempo della morte per Israele fu vicino, egli chiamò suo figlio Giuseppe e gli disse: «Deh, se ho trovato grazia agli occhi tuoi, metti la tua mano sotto la mia coscia e usa con me benignità e fedeltà; di grazia, non seppellirmi in Egitto!</p>
<p class="C47 V30">Ma, quando mi riposerò coi miei padri, portami fuori d'Egitto e seppelliscimi nel loro sepolcro!». Egli rispose: «Farò come tu dici».</p>
<p class="C47 V31">Allora Giacobbe disse: «Giuramelo». E Giuseppe glielo giurò. Quindi Israele, appoggiandosi al capo del letto, adorò.</p>
<p class="C48 V1">Dopo queste cose, avvenne che fu detto a Giuseppe: «Ecco, tuo padre è ammalato». Così egli prese con sé i suoi due figli, Manasse ed Efraim.</p>
<p class="C48 V2">Quando fu riferito a Giacobbe: «Ecco, tuo figlio Giuseppe viene da te», Israele raccolse le sue forze e si mise a sedere sul letto.</p>
<p class="C48 V3">Allora Giacobbe disse a Giuseppe: «Dio onnipotente mi apparve a Luz nel paese di Canaan, mi benedisse</p>
<p class="C48 V4">e mi disse: «Ecco, io ti renderò fruttifero, ti moltiplicherò, ti farò diventare una moltitudine di popoli e darò questo paese alla tua discendenza dopo di te, come una proprietà a perpetua».</p>
<p class="C48 V5">Ora i tuoi due figli, che ti sono nati nel paese d'Egitto prima che io venissi da te in Egitto, sono miei. Efraim e Manasse sono miei, come Ruben, e Simeone.</p>
<p class="C48 V6">Ma i figli che hai generato dopo di loro saranno tuoi; nel territorio della loro eredità saranno chiamati col nome dei loro fratelli.</p>
<p class="C48 V7">Quanto a me, mentre tornavo da Paddan, Rachele morì vicino a me durante il viaggio, nel paese di Canaan, a breve distanza da Efrata; e l'ho sepolta là, sulla via di Efrata, che è Betlemme».</p>
<p class="C48 V8">Quando Israele vide i figli di Giuseppe, disse: «Chi sono questi?».</p>
<p class="C48 V9">Giuseppe rispose a suo padre: «Sono i miei figli, che DIO mi ha dato qui». Allora egli disse: «Deh, falli avvicinare a me, e io li benedirò».</p>
<p class="C48 V10">Ora gli occhi di Israele erano offuscati a motivo dell'età, e non ci vedeva piú. Giuseppe li fece avvicinare a lui, ed egli li baciò e li abbracciò.</p>
<p class="C48 V11">Quindi Israele disse a Giuseppe: «Io non pensavo piú di rivedere la tua faccia, ma ora DIO mi ha dato di vedere anche la tua discendenza».</p>
<p class="C48 V12">Giuseppe li ritirò dalle ginocchia di suo padre e si prostrò con la faccia a terra.</p>
<p class="C48 V13">Poi Giuseppe li prese ambedue: Efraim alla sua destra, alla sinistra di Israele, e Manasse alla sua sinistra, alla destra di Israele, e li fece avvicinare a lui.</p>
<p class="C48 V14">Allora Israele stese la sua mano destra e la posò sul capo di Efraim che era il piú giovane, e posò la sua mano sinistra sul capo di Manasse incrociando le mani, benché Manasse fosse il primogenito.</p>
<p class="C48 V15">Così benedisse Giuseppe e disse: «Il DIO, davanti al quale camminarono i miei padri Abrahamo e Isacco, il DIO che mi ha pasturato da quando esisto fino a questo giorno,</p>
<p class="C48 V16">l'Angelo che mi ha liberato da ogni male, benedica questi fanciulli! Siano chiamati col mio nome e col nome dei miei padri Abrahamo e Isacco, e moltiplichino grandemente sulla terra!».</p>
<p class="C48 V17">Or quando Giuseppe vide che suo padre posava la sua mano destra sul capo di Efraim, ciò gli dispiacque; prese quindi la mano di suo padre per levarla dal capo di Efraim e metterla sul capo di Manasse.</p>
<p class="C48 V18">Giuseppe disse quindi a suo padre: «Non così, padre mio, perché il primogenito è questo; metti la tua mano destra sul suo capo».</p>
<p class="C48 V19">Ma suo padre si rifiutò; e disse: «Lo so, figlio mio, lo so; anche lui diventerà un popolo, e anche lui sarà grande; tuttavia il suo fratello piú giovane sarà piú grande di lui, e la sua discendenza diventerà una moltitudine di nazioni».</p>
<p class="C48 V20">E in quel giorno li benedisse, dicendo: «Per te Israele benedirà, dicendo: «DIO ti faccia come Efraim e come Manasse!»». Così egli pose Efraim prima di Manasse.</p>
<p class="C48 V21">Poi Israele disse a Giuseppe: «Ecco, io sto per morire, ma DIO sarà con voi e vi ricondurrà nel paese dei vostri padri.</p>
<p class="C48 V22">Inoltre io do a te una porzione in piú che ai tuoi fratelli: quella che conquistai dalle mani degli Amorei, con la mia spada e col mio arco».</p>
<p class="C49 V1">Poi Giacobbe chiamò i suoi figli e disse: «Radunatevi perché io vi annunci ciò che vi accadrà nei giorni a venire.</p>
<p class="C49 V2">Radunatevi e ascoltate, o figli di Giacobbe! Date ascolto a Israele, vostro padre!</p>
<p class="C49 V3">Ruben, tu sei il mio primogenito, la mia forza, la primizia del mio vigore, eminente in dignità ed eminente in forza.</p>
<p class="C49 V4">Impetuoso come l'acqua, tu non avrai la preminenza, perché sei salito sul letto di tuo padre e l'hai profanato. Egli è salito sul mio letto.</p>
<p class="C49 V5">Simeone e Levi sono fratelli: le loro spade sono strumenti di violenza.</p>
<p class="C49 V6">Non entri l'anima mia nel loro consiglio, non si unisca la mia gloria alla loro adunanza! Poiché nella loro ira hanno ucciso degli uomini, e nella loro caparbietà hanno tagliato i garretti ai tori.</p>
<p class="C49 V7">Maledetta la loro ira, perché è stata violenta, e il loro furore perché è stato crudele! Io li dividerò in Giacobbe e li disperderò in Israele.</p>
<p class="C49 V8">Giuda, i tuoi fratelli ti loderanno; la tua mano sarà sulla nuca dei tuoi nemici; i figli di tuo padre si inchineranno davanti a te.</p>
<p class="C49 V9">Giuda è un giovane leone; tu risali dalla preda, figlio mio; egli si china, si accovaccia come un leone, come una leonessa; chi osa destarlo</p>
<p class="C49 V10">Lo scettro non sarà rimosso da Giuda, né il bastone del comando di fra i suoi piedi, finché venga Sciloh'; e a lui ubbidiranno i popoli.</p>
<p class="C49 V11">Egli lega il suo asinello alla vite e il puledro della sua asina alla vite migliore; lava la sua veste nel vino e il suo manto nel sangue dell'uva.</p>
<p class="C49 V12">Egli ha gli occhi lucenti per il vino e i denti bianchi per il latte.</p>
<p class="C49 V13">Zabulon abiterà sulla costa dei mari e sarà un rifugio per le navi; il suo confine si estenderà verso Sidone.</p>
<p class="C49 V14">Issacar è un asino robusto, sdraiato fra gli ovili.</p>
<p class="C49 V15">Egli ha visto che il riposo è buono e che il paese è gradevole; ha curvato la spalla per portare il peso ed è divenuto un servo del lavoro forzato.</p>
<p class="C49 V16">Dan giudicherà il suo popolo, come una delle tribú d'Israele.</p>
<p class="C49 V17">Dan sarà un serpente sulla strada, un aspide sul sentiero, che morde i talloni del cavallo, si che il cavaliere cade all'indietro.</p>
<p class="C49 V18">Io aspetto la tua salvezza, o Eterno!</p>
<p class="C49 V19">Gad, una banda di razziatori lo assalirà, ma egli a sua volta li assalirà alle calcagna.</p>
<p class="C49 V20">Da Ascer verrà il pane saporito ed egli fornirà delizie reali.</p>
<p class="C49 V21">Neftali è una cerva messa in libertà; egli dice delle belle parole.</p>
<p class="C49 V22">Giuseppe è un ramo d'albero fruttifero; un ramo d'albero fruttifero vicino a una sorgente; i suoi rami corrono sopra il muro.</p>
<p class="C49 V23">Gli arcieri l'hanno provocato, gli hanno lanciato dardi, l'hanno perseguitato;</p>
<p class="C49 V24">ma l'arco suo è rimasto saldo; le sue braccia e le sue mani sono state rinforzate dalle mani del Potente di Giacobbe. (da colui che è il pastore e la roccia d'Israele).</p>
<p class="C49 V25">dal Dio di tuo padre che ti aiuterà, e dall'Altissimo che ti benedirà con benedizioni del cielo di sopra, con benedizioni dell'abisso che giace di sotto, con benedizioni delle mammelle del grembo materno.</p>
<p class="C49 V26">Le benedizioni di tuo padre sorpassano le benedizioni dei miei antenati, fino alle cime dei colli eterni. Esse saranno sul capo di Giuseppe e sulla corona di colui che fu separato dai suoi fratelli.</p>
<p class="C49 V27">Beniamino è un lupo rapace; al mattino divora la preda, e la sera spartisce le spoglie».</p>
<p class="C49 V28">Tutti questi sono le dodici tribú d'Israele; e questo è ciò che il loro padre disse loro, quando li benedisse. Li benedisse, dando a ciascuno la sua benedizione particolare.</p>
<p class="C49 V29">Poi Giacobbe ordinò loro e disse: «Io sto per essere riunito al mio popolo; seppellitemi coi miei padri nella spelonca che è nel campo di Efron l'Hitteo.</p>
<p class="C49 V30">nella caverna che è nel campo di Makpelah di fronte a Mamre, nel paese di Canaan. quella che Abrahamo comperò col campo da Efron l'Hitteo, come sepolcro di sua proprietà.</p>
<p class="C49 V31">Là furono sepolti Abrahamo e Sara sua moglie; là furono sepolti Isacco e Rebecca sua moglie, e là io seppellii Lea.</p>
<p class="C49 V32">Il campo e la caverna che vi si trova furono comperati dai figli di Heth».</p>
<p class="C49 V33">Quando Giacobbe ebbe finito di dare questi ordini ai suoi figli, ritirò i suo piedi nel letto e spirò, e fu riunito al suo popolo.</p>
<p class="C50 V1">Allora Giuseppe si gettò sulla faccia di suo padre e pianse su di lui, e lo baciò.</p>
<p class="C50 V2">Poi Giuseppe ordinò ai medici che erano al suo servizio di imbalsamare suo padre; e i medici imbalsamarono Israele.</p>
<p class="C50 V3">Ci vollero quaranta giorni perché tale è il tempo necessario per l'imbalsamazione; e gli Egiziani lo piansero settanta giorni.</p>
<p class="C50 V4">Quando i giorni del lutto fatto per lui furono passati, Giuseppe parlò alla casa del Faraone, dicendo: «Deh, se ho trovato grazia ai vostri occhi, riferite al Faraone queste parole:</p>
<p class="C50 V5">Mio padre mi ha fatto giurare e mi ha detto: «Ecco, io sto per morire; seppelliscimi nel sepolcro che ho scavato per me nel paese di Canaan». Ora dunque permetti che io salga a seppellire mio padre; poi tornerò».</p>
<p class="C50 V6">Il Faraone rispose: «Sali e seppellisci tuo padre come egli ti ha fatto giurare».</p>
<p class="C50 V7">Allora Giuseppe salì a seppellire suo padre; e con lui salirono tutti i servi del Faraone, gli anziani della sua casa e tutti gli anziani del paese d'Egitto,</p>
<p class="C50 V8">e tutta la casa di Giuseppe, i suoi fratelli e la casa di suo padre. Nel paese di Goscen lasciarono soltanto i loro bambini, le loro greggi e i loro armenti.</p>
<p class="C50 V9">Con lui salirono pure carri e cavalieri, così da formare un enorme corteo di gente.</p>
<p class="C50 V10">Come furono giunti all'aia di Atad, che è oltre il Giordano, vi fecero grandi e solenni lamenti; e Giuseppe osservò per suo padre un lutto di sette giorni.</p>
<p class="C50 V11">Or quando gli abitanti del paese, i Cananei, videro il lutto dell'aia di Atad, dissero: «Questo è un grave lutto per gli Egiziani!». Perciò quel luogo fu chiamato Abel-Mitsraim che è oltre il Giordano.</p>
<p class="C50 V12">suoi figli fecero per lui quello che egli aveva ordinato loro.</p>
<p class="C50 V13">I suoi figli lo trasportarono nel paese di Canaan e lo seppellirono nella spelonca del campo di Makpelah, di fronte a Mamre, che Abrahamo aveva comperato col campo da Efron l'Hitteo, come sepolcro di sua proprietà.</p>
<p class="C50 V14">Dopo aver sepolto suo padre, Giuseppe tornò in Egitto con i suoi fratelli e con tutti quelli che erano saliti con lui a seppellire suo padre.</p>
<p class="C50 V15">I fratelli di Giuseppe, quando videro che il loro padre era morto, dissero: «Chissà se Giuseppe non nutra rancore verso di noi, e non ci renda tutto il male che gli abbiamo fatto?».</p>
<p class="C50 V16">Allora mandarono a dire a Giuseppe: «Tuo padre prima di morire diede quest'ordine dicendo:</p>
<p class="C50 V17">"Così direte a Giuseppe: Deh, perdona ora ai tuoi fratelli il loro misfatto e il loro peccato, perché ti hanno fatto del male". Deh, perdona dunque ora il misfatto de servi del DIO di tuo padre!». Giuseppe, quando gli parlarono così, pianse.</p>
<p class="C50 V18">Poi vennero anche i suoi fratelli e si gettarono davanti a lui, e dissero: «Ecco, siamo tuoi servi».</p>
<p class="C50 V19">Giuseppe disse loro: «Non temete; sono io forse al posto di DIO?</p>
<p class="C50 V20">Voi avete macchinato del male contro di me; ma DIO ha voluto farlo servire al bene, per compiere quello che oggi avviene: conservare in vita un popolo numeroso.</p>
<p class="C50 V21">Ora dunque non temete; io provvederò il nutrimento per voi e per i vostri figli». Così li confortò e parlò al cuore loro con dolcezza.</p>
<p class="C50 V22">Così Giuseppe dimorò in Egitto, egli e la casa di suo padre, e visse centodieci anni.</p>
<p class="C50 V23">Giuseppe vide figli di Efraim, fino alla terza generazione; anche i figli di Makir, figlio di Manasse, nacquero sulle sue ginocchia.</p>
<p class="C50 V24">Poi Giuseppe disse ai suoi fratelli: «Io sto per morire; ma DIO per certo vi visiterà e vi farà salire da questo paese nel paese che promise con giuramento ad Abrahamo, a Isacco e a Giacobbe».</p>
<p class="C50 V25">Giuseppe fece quindi giurare i figli d'Israele, dicendo: «DIO per certo vi visiterà; allora voi porterete via da qui le mie ossa».</p>
<p class="C50 V26">Poi Giuseppe morì, in età di centodieci anni; lo imbalsamarono e lo posero in una bara in Egitto.</p>
</div>
</div>
<div class="edizione RIVEDUTA">
<div class="libro Gn">
<p class="CCAPITOLO VVERSO">TESTO</p>
<p class="C1 V1">Nel principio Dio creò i cieli e la terra.</p>
<p class="C1 V2">La terra era informe e vuota, le tenebre coprivano la faccia dell'abisso e lo Spirito di Dio aleggiava sulla superficie delle acque.</p>
<p class="C1 V3">Dio disse: «Sia luce!» E luce fu.</p>
<p class="C1 V4">Dio vide che la luce era buona; e Dio separò la luce dalle tenebre.</p>
<p class="C1 V5">Dio chiamò la luce «giorno» e le tenebre «notte». Fu sera, poi fu mattina: primo giorno.</p>
<p class="C1 V6">Poi Dio disse: «Vi sia una distesa tra le acque, che separi le acque dalle acque».</p>
<p class="C1 V7">Dio fece la distesa e separò le acque che erano sotto la distesa dalle acque che erano sopra la distesa. E così fu.</p>
<p class="C1 V8">Dio chiamò la distesa «cielo». Fu sera, poi fu mattina: secondo giorno.</p>
<p class="C1 V9">Poi Dio disse: «Le acque che sono sotto il cielo siano raccolte in un unico luogo e appaia l'asciutto». E così fu.</p>
<p class="C1 V10">Dio chiamò l'asciutto «terra», e chiamò la raccolta delle acque «mari». Dio vide che questo era buono.</p>
<p class="C1 V11">Poi Dio disse: «Produca la terra della vegetazione, delle erbe che facciano seme e degli alberi fruttiferi che, secondo la loro specie, portino del frutto avente in sé la propria semenza, sulla terra». E così fu.</p>
<p class="C1 V12">La terra produsse della vegetazione, delle erbe che facevano seme secondo la loro specie e degli alberi che portavano del frutto avente in sé la propria semenza, secondo la loro specie. Dio vide che questo era buono.</p>
<p class="C1 V13">Fu sera, poi fu mattina: terzo giorno.</p>
<p class="C1 V14">Poi Dio disse: «Vi siano delle luci nella distesa dei cieli per separare il giorno dalla notte; siano dei segni per le stagioni, per i giorni e per gli anni;</p>
<p class="C1 V15">facciano luce nella distesa dei cieli per illuminare la terra». E così fu.</p>
<p class="C1 V16">Dio fece le due grandi luci: la luce maggiore per presiedere al giorno e la luce minore per presiedere alla notte; e fece pure le stelle.</p>
<p class="C1 V17">Dio le mise nella distesa dei cieli per illuminare la terra,</p>
<p class="C1 V18">per presiedere al giorno e alla notte e separare la luce dalle tenebre. Dio vide che questo era buono.</p>
<p class="C1 V19">Fu sera, poi fu mattina: quarto giorno.</p>
<p class="C1 V20">Poi Dio disse: «Producano le acque in abbondanza esseri viventi, e volino degli uccelli sopra la terra per l'ampia distesa del cielo».</p>
<p class="C1 V21">Dio creò i grandi animali acquatici e tutti gli esseri viventi che si muovono, e che le acque produssero in abbondanza secondo la loro specie, e ogni volatile secondo la sua specie. Dio vide che questo era buono.</p>
<p class="C1 V22">Dio li benedisse dicendo: «Crescete, moltiplicatevi e riempite le acque dei mari, e si moltiplichino gli uccelli sulla terra».</p>
<p class="C1 V23">Fu sera, poi fu mattina: quinto giorno.</p>
<p class="C1 V24">Poi Dio disse: «Produca la terra animali viventi secondo la loro specie: bestiame, rettili e animali selvatici della terra, secondo la loro specie». E così fu.</p>
<p class="C1 V25">Dio fece gli animali selvatici della terra secondo le loro specie, il bestiame secondo le sue specie e tutti i rettili della terra secondo le loro specie. Dio vide che questo era buono.</p>
<p class="C1 V26">Poi Dio disse: «Facciamo l'uomo a nostra immagine, conforme alla nostra somiglianza, e abbia dominio sui pesci del mare, sugli uccelli del cielo, sul bestiame, su tutta la terra e su tutti i rettili che strisciano sulla terra».</p>
<p class="C1 V27">Dio creò l'uomo a sua immagine; lo creò a immagine di Dio; li creò maschio e femmina.</p>
<p class="C1 V28">Dio li benedisse; e Dio disse loro: «Siate fecondi e moltiplicatevi; riempite la terra, rendetevela soggetta, dominate sui pesci del mare e sugli uccelli del cielo e sopra ogni animale che si muove sulla terra».</p>
<p class="C1 V29">Dio disse: «Ecco, io vi do ogni erba che fa seme sulla superficie di tutta la terra, e ogni albero fruttifero che fa seme; questo vi servirà di nutrimento.</p>
<p class="C1 V30">A ogni animale della terra, a ogni uccello del cielo e a tutto ciò che si muove sulla terra e ha in sé un soffio di vita, io do ogni erba verde per nutrimento». E così fu.</p>
<p class="C1 V31">Dio vide tutto quello che aveva fatto, ed ecco, era molto buono. Fu sera, poi fu mattina: sesto giorno.</p>
<p class="C2 V1">Così furono compiuti i cieli e la terra e tutto l'esercito loro.</p>
<p class="C2 V2">Il settimo giorno, Dio compì l'opera che aveva fatta, e si riposò il settimo giorno da tutta l'opera che aveva fatta.</p>
<p class="C2 V3">Dio benedisse il settimo giorno e lo santificò, perché in esso Dio si riposò da tutta l'opera che aveva creata e fatta.</p>
<p class="C2 V4">Queste sono le origini dei cieli e della terra quando furono creati. Nel giorno che Dio il SIGNORE fece la terra e i cieli,</p>
<p class="C2 V5">non c'era ancora sulla terra alcun arbusto della campagna. Nessuna erba della campagna era ancora spuntata, perché Dio il SIGNORE non aveva fatto piovere sulla terra, e non c'era alcun uomo per coltivare il suolo;</p>
<p class="C2 V6">ma un vapore saliva dalla terra e bagnava tutta la superficie del suolo.</p>
<p class="C2 V7">Dio il SIGNORE formò l'uomodalla polvere della terra, gli soffiò nelle narici un alito vitale e l'uomo divenne un essere vivente.</p>
<p class="C2 V8">Dio il SIGNORE piantò un giardino in Eden, a oriente, e vi pose l'uomo che aveva formato.</p>
<p class="C2 V9">Dio il SIGNORE fece spuntare dal suolo ogni sorta d'alberi piacevoli a vedersi e buoni per nutrirsi, tra i quali l'albero della vita in mezzo al giardino e l'albero della conoscenza del bene e del male.</p>
<p class="C2 V10">Un fiume usciva da Eden per irrigare il giardino, e di là si divideva in quattro bracci.</p>
<p class="C2 V11">Il nome del primo è Pison, ed è quello che circonda tutto il paese di Avila, dove c'è l'oro;</p>
<p class="C2 V12">e l'oro di quel paese è puro; qui si trovano pure il bdellio e l'ònice.</p>
<p class="C2 V13">Il nome del secondo fiume è Ghion, ed è quello che circonda tutto il paese di Cus.</p>
<p class="C2 V14">Il nome del terzo fiume è Chiddechel, ed è quello che scorre a Oriente dell'Assiria. Il quarto fiume è l'Eufrate.</p>
<p class="C2 V15">Dio il SIGNORE prese dunque l'uomo e lo pose nel giardino di Eden perché lo lavorasse e lo custodisse.</p>
<p class="C2 V16">Dio il SIGNORE ordinò all'uomo: «Mangia pure da ogni albero del giardino,</p>
<p class="C2 V17">ma dell'albero della conoscenza del bene e del male non ne mangiare; perché nel giorno che tu ne mangerai, certamente morirai».</p>
<p class="C2 V18">Poi Dio il SIGNORE disse: «Non è bene che l'uomo sia solo; io gli farò un aiuto che sia adatto a lui».</p>
<p class="C2 V19">Dio il SIGNORE, avendo formato dalla terra tutti gli animali dei campi e tutti gli uccelli del cielo, li condusse all'uomo per vedere come li avrebbe chiamati, e perché ogni essere vivente portasse il nome che l'uomo gli avrebbe dato.</p>
<p class="C2 V20">L'uomo diede dei nomi a tutto il bestiame, agli uccelli del cielo e ad ogni animale dei campi; ma per l'uomo non si trovò un aiuto che fosse adatto a lui.</p>
<p class="C2 V21">Allora Dio il SIGNORE fece cadere un profondo sonno sull'uomo, che si addormentò; prese una delle costole di lui, e richiuse la carne al posto d'essa.</p>
<p class="C2 V22">Dio il SIGNORE, con la costola che aveva tolta all'uomo, formò una donna e la condusse all'uomo.</p>
<p class="C2 V23">L'uomo disse: «Questa, finalmente, è ossa delle mie ossa e carne della mia carne. Ella sarà chiamata donna perché è stata tratta dall'uomo».</p>
<p class="C2 V24">Perciò l'uomo lascerà suo padre e sua madre e si unirà a sua moglie, e saranno una stessa carne.</p>
<p class="C2 V25">L'uomo e sua moglie erano entrambi nudi e non ne avevano vergogna.</p>
<p class="C3 V1">Il serpente era il più astuto di tutti gli animali dei campi che Dio il SIGNORE aveva fatti. Esso disse alla donna: «Come! Dio vi ha detto di non mangiare da nessun albero del giardino?»</p>
<p class="C3 V2">La donna rispose al serpente: «Del frutto degli alberi del giardino ne possiamo mangiare;</p>
<p class="C3 V3">ma del frutto dell'albero che è in mezzo al giardino Dio ha detto: "Non ne mangiate e non lo toccate, altrimenti morirete"».</p>
<p class="C3 V4">Il serpente disse alla donna: «No, non morirete affatto;</p>
<p class="C3 V5">ma Dio sa che nel giorno che ne mangerete, i vostri occhi si apriranno e sarete come Dio, avendo la conoscenza del bene e del male».</p>
<p class="C3 V6">La donna osservò che l'albero era buono per nutrirsi, che era bello da vedere e che l'albero era desiderabile per acquistare conoscenza; prese del frutto, ne mangiò e ne diede anche a suo marito, che era con lei, ed egli ne mangiò.</p>
<p class="C3 V7">Allora si aprirono gli occhi ad entrambi e s'accorsero che erano nudi; unirono delle foglie di fico e se ne fecero delle cinture.</p>
<p class="C3 V8">Poi udirono la voce di Dio il SIGNORE, il quale camminava nel giardino sul far della sera; e l'uomo e sua moglie si nascosero dalla presenza di Dio il SIGNORE fra gli alberi del giardino.</p>
<p class="C3 V9">Dio il SIGNORE chiamò l'uomo e gli disse: «Dove sei?»</p>
<p class="C3 V10">Egli rispose: «Ho udito la tua voce nel giardino e ho avuto paura, perché ero nudo, e mi sono nascosto».</p>
<p class="C3 V11">Dio disse: «Chi ti ha mostrato che eri nudo? Hai forse mangiato del frutto dell'albero, che ti avevo comandato di non mangiare?»</p>
<p class="C3 V12">L'uomo rispose: «La donna che tu mi hai messa accanto, è lei che mi ha dato del frutto dell'albero, e io ne ho mangiato».</p>
<p class="C3 V13">Dio il SIGNORE disse alla donna: «Perché hai fatto questo?» La donna rispose: «Il serpente mi ha ingannata e io ne ho mangiato».</p>
<p class="C3 V14">Allora Dio il SIGNORE disse al serpente: «Poiché hai fatto questo, sarai il maledetto fra tutto il bestiame e fra tutte le bestie selvatiche! Tu camminerai sul tuo ventre e mangerai polvere tutti i giorni della tua vita.</p>
<p class="C3 V15">Io porrò inimicizia fra te e la donna, e fra la tua progenie e la progenie di lei; questa progenie ti schiaccerà il capo e tu le ferirai il calcagno».</p>
<p class="C3 V16">Alla donna disse: «Io moltiplicherò grandemente le tue pene e i dolori della tua gravidanza; con dolore partorirai figli; i tuoi desideri si volgeranno verso tuo marito ed egli dominerà su di te».</p>
<p class="C3 V17">Ad Adamo disse: «Poiché hai dato ascolto alla voce di tua moglie e hai mangiato del frutto dall'albero circa il quale io ti avevo ordinato di non mangiarne, il suolo sarà maledetto per causa tua; ne mangerai il frutto con affanno, tutti i giorni della tua vita.</p>
<p class="C3 V18">Esso ti produrrà spine e rovi, e tu mangerai l'erba dei campi;</p>
<p class="C3 V19">mangerai il pane con il sudore del tuo volto, finché tu ritorni nella terra da cui fosti tratto; perché sei polvere e in polvere ritornerai».</p>
<p class="C3 V20">L'uomo chiamò sua moglie Eva, perché è stata la madre di tutti i viventi.</p>
<p class="C3 V21">Dio il SIGNORE fece ad Adamo e a sua moglie delle tuniche di pelle, e li vestì.</p>
<p class="C3 V22">Poi Dio il SIGNORE disse: «Ecco, l'uomo è diventato come uno di noi, quanto alla conoscenza del bene e del male. Guardiamo che egli non stenda la mano e prenda anche del frutto dell'albero della vita, ne mangi e viva per sempre».</p>
<p class="C3 V23">Perciò Dio il SIGNORE mandò via l'uomo dal giardino d'Eden, perché lavorasse la terra da cui era stato tratto.</p>
<p class="C3 V24">Così egli scacciò l'uomo e pose a oriente del giardino d'Eden i cherubini, che vibravano da ogni parte una spada fiammeggiante, per custodire la via dell'albero della vita.</p>
<p class="C4 V1">Adamo conobbe Eva, sua moglie, la quale concepì e partorì Caino, e disse: «Ho acquistato un uomo con l'aiuto del SIGNORE».</p>
<p class="C4 V2">Poi partorì ancora Abele, fratello di lui. Abele fu pastore di pecore; Caino lavoratore della terra.</p>
<p class="C4 V3">Avvenne, dopo qualche tempo, che Caino fece un'offerta di frutti della terra al SIGNORE.</p>
<p class="C4 V4">Abele offrì anch'egli dei primogeniti del suo gregge e del loro grasso. Il SIGNORE guardò con favore Abele e la sua offerta,</p>
<p class="C4 V5">ma non guardò con favore Caino e la sua offerta. Caino ne fu molto irritato, e il suo viso era abbattuto.</p>
<p class="C4 V6">Il SIGNORE disse a Caino: «Perché sei irritato? e perché hai il volto abbattuto?</p>
<p class="C4 V7">Se agisci bene, non rialzerai il volto? Ma se agisci male, il peccato sta spiandoti alla porta, e i suoi desideri sono rivolti contro di te; ma tu dominalo!»</p>
<p class="C4 V8">Un giorno Caino parlava con suo fratello Abele e, trovandosi nei campi, Caino si avventò contro Abele, suo fratello, e l'uccise.</p>
<p class="C4 V9">Il SIGNORE disse a Caino: «Dov'è Abele, tuo fratello?» Egli rispose: «Non lo so. Sono forse il guardiano di mio fratello?»</p>
<p class="C4 V10">Il SIGNORE disse: «Che hai fatto? La voce del sangue di tuo fratello grida a me dalla terra.</p>
<p class="C4 V11">Ora tu sarai maledetto, scacciato lontano dalla terra che ha aperto la sua bocca per ricevere il sangue di tuo fratello dalla tua mano.</p>
<p class="C4 V12">Quando coltiverai il suolo, esso non ti darà più i suoi prodotti e tu sarai vagabondo e fuggiasco sulla terra».</p>
<p class="C4 V13">Caino disse al SIGNORE: «Il mio castigo è troppo grande perché io possa sopportarlo.</p>
<p class="C4 V14">Tu oggi mi scacci da questo suolo e io sarò nascosto lontano dalla tua presenza, sarò vagabondo e fuggiasco per la terra, così chiunque mi troverà, mi ucciderà».</p>
<p class="C4 V15">Ma il SIGNORE gli disse: «Ebbene, chiunque ucciderà Caino, sarà punito sette volte più di lui». Il SIGNORE mise un segno su Caino, perché nessuno, trovandolo, lo uccidesse.</p>
<p class="C4 V16">Caino si allontanò dalla presenza del SIGNORE e si stabilì nel paese di Nod, a oriente di Eden.</p>
<p class="C4 V17">Poi Caino conobbe sua moglie, che concepì e partorì Enoc. Quindi si mise a costruire una città, a cui diede il nome di Enoc, dal nome di suo figlio.</p>
<p class="C4 V18">A Enoc nacque Irad; Irad generò Meuiael; Meuiael generò Metusael e Metusael generò Lamec.</p>
<p class="C4 V19">Lamec prese due mogli: il nome dell'una era Ada e il nome dell'altra Zilla.</p>
<p class="C4 V20">Ada partorì Iabal, che fu il padre di quelli che abitano sotto le tende presso le greggi.</p>
<p class="C4 V21">Il nome di suo fratello era Iubal, che fu il padre di tutti quelli che suonano la cetra e il flauto.</p>
<p class="C4 V22">Zilla a sua volta partorì Tubal-Cain, l'artefice d'ogni sorta di strumenti di rame e di ferro; e la sorella di Tubal-Cain fu Naama.</p>
<p class="C4 V23">Lamec disse alle sue mogli: «Ada e Zilla, ascoltate la mia voce; mogli di Lamec, porgete orecchio al mio dire! Sì, io ho ucciso un uomo perché mi ha ferito, e un giovane perché mi ha contuso.</p>
<p class="C4 V24">Se Caino sarà vendicato sette volte, Lamec lo sarà settantasette volte».</p>
<p class="C4 V25">Adamo conobbe ancora sua moglie ed ella partorì un figlio che chiamò Set, perché, ella disse: «Dio mi ha dato un altro figlio al posto di Abele, che Caino ha ucciso».</p>
<p class="C4 V26">Anche a Set nacque un figlio, che chiamò Enos. Allora si cominciò a invocare il nome del SIGNORE.</p>
<p class="C5 V1">Questo è il libro della genealogia di Adamo. Nel giorno che Dio creò l'uomo, lo fece a somiglianza di Dio;</p>
<p class="C5 V2">li creò maschio e femmina, li benedisse e diede loro il nome di «uomo», nel giorno che furono creati.</p>
<p class="C5 V3">Adamo visse centotrent'anni, generò un figlio a sua somiglianza, a sua immagine, e lo chiamò Set;</p>
<p class="C5 V4">il tempo che Adamo visse, dopo aver generato Set, fu di ottocento anni ed egli generò figli e figlie;</p>
<p class="C5 V5">tutto il tempo che Adamo visse fu di novecentotrent'anni; poi morì.</p>
<p class="C5 V6">Set visse centocinque anni e generò Enos.</p>
<p class="C5 V7">Set, dopo aver generato Enos, visse ottocentosette anni, e generò figli e figlie.</p>
<p class="C5 V8">Tutto il tempo che Set visse fu di novecentododici anni; poi morì.</p>
<p class="C5 V9">Enos visse novant'anni e generò Chenan.</p>
<p class="C5 V10">Enos, dopo aver generato Chenan, visse ottocentoquindici anni e generò figli e figlie.</p>
<p class="C5 V11">Tutto il tempo che Enos visse fu di novecentocinque anni; poi morì.</p>
<p class="C5 V12">Chenan visse settant'anni e generò Maalaleel.</p>
<p class="C5 V13">E Chenan, dopo aver generato Maalaleel, visse ottocentoquarant'anni e generò figli e figlie.</p>
<p class="C5 V14">Tutto il tempo che Chenan visse fu di novecentodieci anni; poi morì.</p>
<p class="C5 V15">Maalaleel visse sessantacinque anni e generò Iared.</p>
<p class="C5 V16">E Maalaleel, dopo aver generato Iared, visse ottocentotrent'anni e generò figli e figlie.</p>
<p class="C5 V17">Tutto il tempo che Maalaleel visse fu di ottocentonovantacinque anni; poi morì.</p>
<p class="C5 V18">E Iared visse centosessantadue anni, e generò Enoc.</p>
<p class="C5 V19">Iared, dopo aver generato Enoc, visse ottocento anni e generò figli e figlie;</p>
<p class="C5 V20">tutto il tempo che Iared visse fu di novecentosessantadue anni; poi morì.</p>
<p class="C5 V21">Enoc visse sessantacinque anni e generò Metusela.</p>
<p class="C5 V22">Enoc, dopo aver generato Metusela, camminò con Dio trecento anni e generò figli e figlie.</p>
<p class="C5 V23">Tutto il tempo che Enoc visse fu di trecentosessantacinque anni.</p>
<p class="C5 V24">Enoc camminò con Dio; poi scomparve, perché Dio lo prese.</p>
<p class="C5 V25">Metusela visse centottantasette anni e generò Lamec.</p>
<p class="C5 V26">E Metusela, dopo aver generato Lamec, visse settecentottantadue anni e generò figli e figlie.</p>
<p class="C5 V27">Tutto il tempo che Metusela visse fu di novecentosessantanove anni; poi morì.</p>
<p class="C5 V28">Lamec visse centottantadue anni e generò un figlio,</p>
<p class="C5 V29">che chiamò Noè, dicendo: «Questo ci consolerà della nostra opera e della fatica delle nostre mani a causa del suolo che il SIGNORE ha maledetto».</p>
<p class="C5 V30">Lamec, dopo aver generato Noè, visse cinquecentonovantacinque anni e generò figli e figlie.</p>
<p class="C5 V31">Tutto il tempo che Lamec visse fu di settecentosettantasette anni; poi morì.</p>
<p class="C5 V32">Noè, all'età di cinquecento anni, generò Sem, Cam e Iafet.</p>
<p class="C6 V1">Quando gli uomini cominciarono a moltiplicarsi sulla faccia della terra e furono loro nate delle figlie,</p>
<p class="C6 V2">avvenne che i figli di Dio videro che le figlie degli uomini erano belle e presero per mogli quelle che si scelsero fra tutte.</p>
<p class="C6 V3">Il SIGNORE disse: «Lo Spirito mio non contenderà per sempre con l'uomo poiché, nel suo traviamento, egli non è che carne; i suoi giorni dureranno quindi centoventi anni».</p>
<p class="C6 V4">In quel tempo c'erano sulla terra i giganti, e ci furono anche in seguito, quando i figli di Dio si unirono alle figlie degli uomini, ed ebbero da loro dei figli. Questi sono gli uomini potenti che, fin dai tempi antichi, sono stati famosi.</p>
<p class="C6 V5">Il SIGNORE vide che la malvagità degli uomini era grande sulla terra e che il loro cuore concepiva soltanto disegni malvagi in ogni tempo.</p>
<p class="C6 V6">Il SIGNORE si pentì d'aver fatto l'uomo sulla terra, e se ne addolorò in cuor suo.</p>
<p class="C6 V7">E il SIGNORE disse: «Io sterminerò dalla faccia della terra l'uomo che ho creato: dall'uomo al bestiame, ai rettili, agli uccelli dei cieli; perché mi pento di averli fatti».</p>
<p class="C6 V8">Ma Noè trovò grazia agli occhi del SIGNORE.</p>
<p class="C6 V9">Questa è la posterità di Noè. Noè fu uomo giusto, integro, ai suoi tempi; Noè camminò con Dio.</p>
<p class="C6 V10">Noè generò tre figli: Sem, Cam e Iafet.</p>
<p class="C6 V11">Or la terra era corrotta davanti a Dio; la terra era piena di violenza.</p>
<p class="C6 V12">Dio guardò la terra; ed ecco, era corrotta, poiché tutti erano diventati corrotti sulla terra.</p>
<p class="C6 V13">Allora Dio disse a Noè: «Nei miei decreti, la fine di ogni essere vivente è giunta poiché la terra, a causa degli uomini, è piena di violenza; ecco, io li distruggerò, insieme con la terra.</p>
<p class="C6 V14">Fatti un'arca di legno di gofer; falla a stanze, e spalmala di pece di dentro e di fuori.</p>
<p class="C6 V15">Ecco come la dovrai fare: la lunghezza dell'arca sarà di trecento cubiti, la larghezza di cinquanta cubiti e l'altezza di trenta cubiti.</p>
<p class="C6 V16">Farai all'arca una finestra, in alto, e le darai la dimensione d'un cubito; metterai la porta da un lato, e farai l'arca a tre piani: uno da basso, un secondo e un terzo piano.</p>
<p class="C6 V17">Ecco, io sto per far venire il diluvio delle acque sulla terra, per distruggere sotto il cielo ogni essere in cui è alito di vita; tutto quello che è sulla terra perirà.</p>
<p class="C6 V18">Ma io stabilirò il mio patto con te; tu entrerai nell'arca: tu e i tuoi figli, tua moglie e le mogli dei tuoi figli con te.</p>
<p class="C6 V19">Di tutto ciò che vive, di ogni essere vivente, fanne entrare nell'arca due di ogni specie, per conservarli in vita con te; e siano maschio e femmina.</p>
<p class="C6 V20">Degli uccelli secondo le loro specie, del bestiame secondo le sue specie e di tutti i rettili della terra secondo le loro specie, due di ogni specie verranno a te, perché tu li conservi in vita.</p>
<p class="C6 V21">Tu prenditi ogni sorta di cibo che si mangia e fattene provvista, perché serva di nutrimento a te e a loro».</p>
<p class="C6 V22">Noè fece così; fece tutto quello che Dio gli aveva comandato.</p>
<p class="C7 V1">Il SIGNORE disse a Noè: «Entra nell'arca tu con tutta la tua famiglia, perché ho visto che sei giusto davanti a me, in questa generazione.</p>
<p class="C7 V2">Di ogni specie di animali puri prendine sette paia, maschio e femmina; e degli animali impuri un paio, maschio e femmina.</p>
<p class="C7 V3">Anche degli uccelli del cielo prendine sette paia, maschio e femmina, per conservarne in vita la razza sulla faccia di tutta la terra;</p>
<p class="C7 V4">poiché di qui a sette giorni farò piovere sulla terra per quaranta giorni e quaranta notti: sterminerò dalla faccia della terra tutti gli esseri viventi che ho fatto».</p>
<p class="C7 V5">Noè fece tutto quello che il SIGNORE gli aveva comandato.</p>
<p class="C7 V6">Noè aveva seicento anni quando il diluvio delle acque inondò la terra.</p>
<p class="C7 V7">Noè, con i suoi figli, con sua moglie e con le mogli dei suoi figli, entrò nell'arca per scampare alle acque del diluvio.</p>
<p class="C7 V8">Degli animali puri e degli animali impuri, degli uccelli e di tutto quello che striscia sulla terra,</p>
<p class="C7 V9">vennero delle coppie, maschio e femmina, a Noè nell'arca, come Dio aveva comandato a Noè.</p>
<p class="C7 V10">Trascorsi i sette giorni, le acque del diluvio vennero sulla terra.</p>
<p class="C7 V11">Il seicentesimo anno della vita di Noè, il secondo mese, il diciassettesimo giorno del mese, in quel giorno tutte le fonti del grande abisso eruppero e le cateratte del cielo si aprirono.</p>
<p class="C7 V12">Piovve sulla terra quaranta giorni e quaranta notti.</p>
<p class="C7 V13">In quello stesso giorno Noè, Sem, Cam e Iafet, figli di Noè, la moglie di Noè e le tre mogli dei suoi figli entrarono con loro nell'arca:</p>
<p class="C7 V14">essi e tutti gli animali secondo le loro specie, tutto il bestiame secondo le sue specie, tutti i rettili che strisciano sulla terra secondo le loro specie, e tutti gli uccelli secondo le loro specie, tutti gli uccelletti, tutti gli esseri alati.</p>
<p class="C7 V15">Di ogni essere vivente in cui è alito di vita venne una coppia a Noè nell'arca;</p>
<p class="C7 V16">venivano maschio e femmina d'ogni specie, come Dio aveva comandato a Noè; poi il SIGNORE chiuse.</p>
<p class="C7 V17">Il diluvio venne sopra la terra per quaranta giorni, e le acque crebbero e sollevarono l'arca, che fu elevata in alto al di sopra della terra.</p>
<p class="C7 V18">E le acque ingrossarono e crebbero grandemente sopra la terra, e l'arca galleggiava sulla superficie delle acque.</p>
<p class="C7 V19">Le acque ingrossarono oltremodo sopra la terra; tutte le alte montagne che erano sotto tutti i cieli furono coperte.</p>
<p class="C7 V20">Le acque salirono quindici cubiti al di sopra delle vette dei monti; le montagne furono coperte.</p>
<p class="C7 V21">Perì ogni essere vivente che si moveva sulla terra: uccelli, bestiame, animali selvatici, rettili di ogni sorta striscianti sulla terra e tutti gli uomini.</p>
<p class="C7 V22">Tutto quello che era sulla terra asciutta e aveva alito di vita nelle sue narici, morì.</p>
<p class="C7 V23">Tutti gli esseri che erano sulla faccia della terra furono sterminati: dall'uomo fino al bestiame, ai rettili, e agli uccelli del cielo; furono sterminati sulla terra; solo Noè scampò con quelli che erano con lui nell'arca.</p>
<p class="C7 V24">E le acque rimasero alte sopra la terra per centocinquanta giorni.</p>
<p class="C8 V1">Poi Dio si ricordò di Noè, di tutti gli animali e di tutto il bestiame che era con lui nell'arca; e Dio fece passare un vento sulla terra e le acque si calmarono;</p>
<p class="C8 V2">le fonti dell'abisso e le cateratte del cielo furono chiuse, e cessò la pioggia dal cielo;</p>
<p class="C8 V3">le acque andarono via via ritirandosi di sulla terra, e alla fine di centocinquanta giorni cominciarono a diminuire.</p>
<p class="C8 V4">Nel settimo mese, il diciassettesimo giorno del mese, l'arca si fermò sulle montagne dell'Ararat.</p>
<p class="C8 V5">Le acque andarono diminuendo fino al decimo mese. Nel decimo mese, il primo giorno del mese, apparvero le vette dei monti.</p>
<p class="C8 V6">Dopo quaranta giorni, Noè aprì la finestra che aveva fatta nell'arca</p>
<p class="C8 V7">e mandò fuori il corvo, il quale uscì, andando e tornando, finché le acque furono prosciugate sulla terra.</p>
<p class="C8 V8">Poi mandò fuori la colomba per vedere se le acque fossero diminuite sulla superficie della terra.</p>
<p class="C8 V9">La colomba non trovò dove posare la pianta del suo piede e tornò a lui nell'arca, perché c'erano le acque sulla superficie di tutta la terra; ed egli stese la mano, la prese e la portò con sé dentro l'arca.</p>
<p class="C8 V10">Aspettò altri sette giorni, poi mandò di nuovo la colomba fuori dell'arca.</p>
<p class="C8 V11">E la colomba tornò da lui verso sera; ed ecco, aveva nel becco una foglia fresca d'ulivo. Così Noè capì che le acque erano diminuite sopra la terra.</p>
<p class="C8 V12">Aspettò altri sette giorni, poi mandò fuori la colomba; ma essa non tornò più da lui.</p>
<p class="C8 V13">L'anno seicentouno della vita di Noè, il primo mese, il primo giorno del mese, le acque erano asciugate sulla terra e Noè scoperchiò l'arca, guardò, ed ecco che la superficie del suolo era asciutta.</p>
<p class="C8 V14">Il secondo mese, il ventisettesimo giorno del mese, la terra era asciutta.</p>
<p class="C8 V15">Dio parlò allora a Noè dicendo:</p>
<p class="C8 V16">«Esci dall'arca tu, tua moglie, i tuoi figli e le mogli dei tuoi figli con te.</p>
<p class="C8 V17">Tutti gli animali che sono con te, di ogni specie, volatili, bestiame e tutti i rettili che strisciano sulla terra, falli uscire con te, perché possano disseminarsi sulla terra, siano fecondi e si moltiplichino su di essa».</p>
<p class="C8 V18">Noè uscì con i suoi figli, con sua moglie e con le mogli dei suoi figli.</p>
<p class="C8 V19">Tutti gli animali, tutti i rettili, tutti gli uccelli, tutto quello che si muove sulla terra, secondo le loro famiglie, uscirono dall'arca.</p>
<p class="C8 V20">Noè costruì un altare al SIGNORE; prese animali puri di ogni specie e uccelli puri di ogni specie e offrì olocausti sull'altare.</p>
<p class="C8 V21">Il SIGNORE sentì un odore soave; e il SIGNORE disse in cuor suo: «Io non maledirò più la terra a motivo dell'uomo, poiché il cuore dell'uomo concepisce disegni malvagi fin dall'adolescenza; non colpirò più ogni essere vivente come ho fatto.</p>
<p class="C8 V22">Finché la terra durerà, semina e raccolta, freddo e caldo, estate e inverno, giorno e notte, non cesseranno mai».</p>
<p class="C9 V1">Dio benedisse Noè e i suoi figli, e disse loro: «Crescete, moltiplicatevi e riempite la terra.</p>
<p class="C9 V2">Avranno timore e spavento di voi tutti gli animali della terra e tutti gli uccelli del cielo. Essi sono dati in vostro potere con tutto ciò che striscia sulla terra e con tutti i pesci del mare.</p>
<p class="C9 V3">Tutto ciò che si muove e ha vita vi servirà di cibo; io vi do tutto questo, come l'erba verde;</p>
<p class="C9 V4">ma non mangerete carne con la sua vita, cioè con il suo sangue.</p>
<p class="C9 V5">Certo, io chiederò conto del vostro sangue, del sangue delle vostre vite; ne chiederò conto a ogni animale; chiederò conto della vita dell'uomo alla mano dell'uomo, alla mano di ogni suo fratello.</p>
<p class="C9 V6">Il sangue di chiunque spargerà il sangue dell'uomo sarà sparso dall'uomo, perché Dio ha fatto l'uomo a sua immagine.</p>
<p class="C9 V7">Voi dunque crescete e moltiplicatevi; spandetevi sulla terra e moltiplicatevi in essa».</p>
<p class="C9 V8">Poi Dio parlò a Noè e ai suoi figli con lui dicendo:</p>
<p class="C9 V9">«Quanto a me, ecco, stabilisco il mio patto con voi, con i vostri discendenti dopo di voi</p>
<p class="C9 V10">e con tutti gli esseri viventi che sono con voi: uccelli, bestiame e tutti gli animali della terra con voi; da tutti quelli che sono usciti dall'arca, a tutti gli animali della terra.</p>
<p class="C9 V11">Io stabilisco il mio patto con voi; nessun essere vivente sarà più sterminato dalle acque del diluvio e non ci sarà più diluvio per distruggere la terra».</p>
<p class="C9 V12">Dio disse: «Ecco il segno del patto che io faccio tra me e voi e tutti gli esseri viventi che sono con voi, per tutte le generazioni future.</p>
<p class="C9 V13">Io pongo il mio arco nella nuvola e servirà di segno del patto fra me e la terra.</p>
<p class="C9 V14">Avverrà che quando avrò raccolto delle nuvole al di sopra della terra, l'arco apparirà nelle nuvole;</p>
<p class="C9 V15">io mi ricorderò del mio patto fra me e voi e ogni essere vivente di ogni specie, e le acque non diventeranno più un diluvio per distruggere ogni essere vivente.</p>
<p class="C9 V16">L'arco dunque sarà nelle nuvole e io lo guarderò per ricordarmi del patto perpetuo fra Dio e ogni essere vivente, di qualunque specie che è sulla terra».</p>
<p class="C9 V17">Dio disse a Noè: «Questo è il segno del patto che io ho stabilito fra me e ogni essere vivente che è sulla terra».</p>
<p class="C9 V18">I figli di Noè che uscirono dall'arca erano Sem, Cam e Iafet; e Cam è il padre di Canaan.</p>
<p class="C9 V19">Questi sono i tre figli di Noè; da loro fu popolata tutta la terra.</p>
<p class="C9 V20">Noè, che era agricoltore, cominciò a piantare la vigna</p>
<p class="C9 V21">e bevve del vino; s'inebriò e si denudò in mezzo alla sua tenda.</p>
<p class="C9 V22">Cam, padre di Canaan, vide la nudità di suo padre e andò a dirlo, fuori, ai suoi fratelli.</p>
<p class="C9 V23">Ma Sem e Iafet presero il suo mantello, se lo misero insieme sulle spalle e, camminando all'indietro, coprirono la nudità del loro padre. Siccome avevano il viso rivolto dalla parte opposta, non videro la nudità del loro padre.</p>
<p class="C9 V24">Quando Noè si svegliò dalla sua ebbrezza, seppe quello che gli aveva fatto il figlio minore e disse:</p>
<p class="C9 V25">«Maledetto Canaan! Sia servo dei servi dei suoi fratelli!»</p>
<p class="C9 V26">Disse ancora: «Benedetto sia il SIGNORE, Dio di Sem; e sia Canaan suo servo!</p>
<p class="C9 V27">Dio estenda Iafet! e abiti nelle tende di Sem e sia Canaan suo servo!»</p>
<p class="C9 V28">Noè visse, dopo il diluvio, trecentocinquant'anni.</p>
<p class="C9 V29">L'intera vita di Noè fu di novecentocinquant'anni; poi morì.</p>
<p class="C10 V1">Questa è la discendenza dei figli di Noè: Sem, Cam e Iafet; a loro nacquero dei figli, dopo il diluvio.</p>
<p class="C10 V2">I figli di Iafet furono: Gomer, Magog, Madai, Iavan, Tubal, Mesec e Tiras.</p>
<p class="C10 V3">I figli di Gomer furono: Aschenaz, Rifat e Togarma.</p>
<p class="C10 V4">I figli di Iavan furono: Elisa, Tarsis, Chittim e Dodanim.</p>
<p class="C10 V5">Da costoro derivarono i popoli sparsi nelle isole delle nazioni, nei loro diversi paesi, ciascuno secondo la propria lingua, secondo le loro famiglie, nelle loro nazioni.</p>
<p class="C10 V6">I figli di Cam furono: Cus, Misraim, Put e Canaan.</p>
<p class="C10 V7">I figli di Cus furono: Seba, Avila, Sabta, Raama e Sabteca; i figli di Raama: Seba e Dedan.</p>
<p class="C10 V8">Cus generò Nimrod, che cominciò a essere potente sulla terra.</p>
<p class="C10 V9">Egli fu un potente cacciatore davanti al SIGNORE; perciò si dice: «Come Nimrod, potente cacciatore davanti al SIGNORE».</p>
<p class="C10 V10">Il principio del suo regno fu Babel, Erec, Accad e Calne nel paese di Scinear.</p>
<p class="C10 V11">Da quel paese andò in Assiria e costruì Ninive, Recobot-Ir e Cala;</p>
<p class="C10 V12">e tra Ninive e Cala, Resen, la grande città.</p>
<p class="C10 V13">Misraim generò i Ludim, gli Anamim, i Leabim, i Naftuim,</p>
<p class="C10 V14">i Patrusim, i Casluim (da dove uscirono i Filistei) e i Caftorim.</p>
<p class="C10 V15">Canaan generò Sidon, suo primogenito, e Chet,</p>
<p class="C10 V16">e i Gebusei, gli Amorei, i Ghirgasei,</p>
<p class="C10 V17">gli Ivvei, gli Archei, i Sinei,</p>
<p class="C10 V18">gli Arvadei, i Semarei e i Camatei. Poi le famiglie dei Cananei si sparsero.</p>
<p class="C10 V19">I confini dei Cananei andarono da Sidon, in direzione di Gherar, fino a Gaza e in direzione di Sodoma, Gomorra, Adma e Seboim fino a Lesa.</p>
<p class="C10 V20">Questi sono i figli di Cam, secondo le loro famiglie, secondo le loro lingue, nei loro paesi, nelle loro nazioni.</p>
<p class="C10 V21">Anche a Sem, padre di tutti i figli di Eber e fratello maggiore di Iafet, nacquero dei figli.</p>
<p class="C10 V22">I figli di Sem furono: Elam, Assur, Arpacsad, Lud e Aram.</p>
<p class="C10 V23">I figli di Aram furono: Uz, Ul, Gheter e Mas.</p>
<p class="C10 V24">Arpacsad generò Sela, e Sela generò Eber.</p>
<p class="C10 V25">A Eber nacquero due figli; il nome dell'uno fu Peleg, perché ai suoi giorni la terra fu spartita; e il nome di suo fratello fu Ioctan.</p>
<p class="C10 V26">Ioctan generò Almodad, Selef, Asarmavet, Iera,</p>
<p class="C10 V27">Adoram, Uzal, Dicla,</p>
<p class="C10 V28">Obal, Abimael, Seba,</p>
<p class="C10 V29">Ofir, Avila e Iobab. Tutti questi furono figli di Ioctan.</p>
<p class="C10 V30">La loro dimora era sulla montagna orientale, da Mesa in direzione di Sefar.</p>
<p class="C10 V31">Questi sono i figli di Sem, secondo le loro famiglie, secondo le loro lingue, nei loro paesi, secondo le loro nazioni.</p>
<p class="C10 V32">Queste sono le famiglie dei figli di Noè, secondo le loro generazioni, nelle loro nazioni; da essi uscirono le nazioni che si sparsero sulla terra dopo il diluvio.</p>
<p class="C11 V1">Tutta la terra parlava la stessa lingua e usava le stesse parole.</p>
<p class="C11 V2">Dirigendosi verso l'Oriente, gli uomini capitarono in una pianura nel paese di Scinear, e là si stanziarono.</p>
<p class="C11 V3">Si dissero l'un l'altro: «Venite, facciamo dei mattoni cotti con il fuoco!» Essi adoperarono mattoni anziché pietre, e bitume invece di calce.</p>
<p class="C11 V4">Poi dissero: «Venite, costruiamoci una città e una torre la cui cima giunga fino al cielo; acquistiamoci fama, affinché non siamo dispersi sulla faccia di tutta la terra».</p>
<p class="C11 V5">Il SIGNORE discese per vedere la città e la torre che i figli degli uomini costruivano.</p>
<p class="C11 V6">Il SIGNORE disse: «Ecco, essi sono un solo popolo e hanno tutti una lingua sola; questo è il principio del loro lavoro; ora nulla impedirà loro di condurre a termine ciò che intendono fare.</p>
<p class="C11 V7">Scendiamo dunque e confondiamo il loro linguaggio, perché l'uno non capisca la lingua dell'altro!»</p>
<p class="C11 V8">Così il SIGNORE li disperse di là su tutta la faccia della terra ed essi cessarono di costruire la città.</p>
<p class="C11 V9">Perciò a questa fu dato il nome di Babel, perché là il SIGNORE confuse la lingua di tutta la terra e di là li disperse su tutta la faccia della terra.</p>
<p class="C11 V10">Questa è la discendenza di Sem. Sem, all'età di cento anni, generò Arpacsad, due anni dopo il diluvio.</p>
<p class="C11 V11">Sem, dopo aver generato Arpacsad, visse cinquecento anni e generò figli e figlie.</p>
<p class="C11 V12">Arpacsad visse trentacinque anni e generò Sela;</p>
<p class="C11 V13">Arpacsad, dopo aver generato Sela, visse quattrocentotrè anni e generò figli e figlie.</p>
<p class="C11 V14">Sela visse trent'anni e generò Eber;</p>
<p class="C11 V15">Sela, dopo aver generato Eber, visse quattrocentotré anni e generò figli e figlie.</p>
<p class="C11 V16">Eber visse trentaquattro anni e generò Peleg;</p>
<p class="C11 V17">Eber, dopo aver generato Peleg, visse quattrocentotrent'anni e generò figli e figlie.</p>
<p class="C11 V18">Peleg visse trent'anni e generò Reu;</p>
<p class="C11 V19">Peleg, dopo aver generato Reu, visse duecentonove anni e generò figli e figlie.</p>
<p class="C11 V20">Reu visse trentadue anni e generò Serug;</p>
<p class="C11 V21">Reu, dopo aver generato Serug, visse duecentosette anni e generò figli e figlie.</p>
<p class="C11 V22">Serug visse trent'anni e generò Naor;</p>
<p class="C11 V23">Serug, dopo aver generato Naor, visse duecento anni e generò figli e figlie.</p>
<p class="C11 V24">Naor visse ventinove anni e generò Tera;</p>
<p class="C11 V25">Naor, dopo aver generato Tera, visse centodiciannove anni e generò figli e figlie.</p>
<p class="C11 V26">Tera visse settant'anni e generò Abramo, Naor e Aran.</p>
<p class="C11 V27">Questa è la discendenza di Tera. Tera generò Abramo, Naor e Aran; Aran generò Lot.</p>
<p class="C11 V28">Aran morì in presenza di Tera, suo padre, nel suo paese natale in Ur dei Caldei.</p>
<p class="C11 V29">Abramo e Naor si presero delle mogli; il nome della moglie d'Abramo era Sarai; e il nome della moglie di Naor, Milca, che era figlia di Aran, padre di Milca e padre di Isca.</p>
<p class="C11 V30">Sarai era sterile; non aveva figli.</p>
<p class="C11 V31">Tera prese Abramo, suo figlio, e Lot, figlio di Aran, cioè figlio di suo figlio, e Sarai sua nuora, moglie d'Abramo suo figlio, e uscì con loro da Ur dei Caldei per andare nel paese di Canaan. Essi giunsero fino a Caran, e là soggiornarono.</p>
<p class="C11 V32">Il tempo che Tera visse fu duecentocinque anni; poi Tera morì in Caran.</p>
<p class="C12 V1">Il SIGNORE disse ad Abramo: «Va' via dal tuo paese, dai tuoi parenti e dalla casa di tuo padre, e va' nel paese che io ti mostrerò;</p>
<p class="C12 V2">io farò di te una grande nazione, ti benedirò e renderò grande il tuo nome e tu sarai fonte di benedizione.</p>
<p class="C12 V3">Benedirò quelli che ti benediranno e maledirò chi ti maledirà, e in te saranno benedette tutte le famiglie della terra».</p>
<p class="C12 V4">Abramo partì, come il SIGNORE gli aveva detto, e Lot andò con lui. Abramo aveva settantacinque anni quando partì da Caran.</p>
<p class="C12 V5">Abramo prese Sarai sua moglie e Lot, figlio di suo fratello, e tutti i beni che possedevano e le persone che avevano acquistate in Caran, e partirono verso il paese di Canaan.</p>
<p class="C12 V6">Giunsero così nella terra di Canaan, e Abramo attraversò il paese fino alla località di Sichem, fino alla quercia di More. In quel tempo i Cananei erano nel paese.</p>
<p class="C12 V7">Il SIGNORE apparve ad Abramo e disse: «Io darò questo paese alla tua discendenza». Lì Abramo costruì un altare al SIGNORE che gli era apparso.</p>
<p class="C12 V8">Di là si spostò verso la montagna a oriente di Betel, e piantò le sue tende, avendo Betel a occidente e Ai ad oriente; lì costruì un altare al SIGNORE e invocò il nome del SIGNORE.</p>
<p class="C12 V9">Poi Abramo partì, proseguendo da un accampamento all'altro, verso la regione meridionale.</p>
<p class="C12 V10">Venne una carestia nel paese e Abramo scese in Egitto per soggiornarvi, perché la fame era grande nel paese.</p>
<p class="C12 V11">Come stava per entrare in Egitto, disse a Sarai sua moglie: «Ecco, io so che tu sei una donna di bell'aspetto;</p>
<p class="C12 V12"> quando gli Egiziani ti vedranno, diranno: "È sua moglie". Essi mi uccideranno, ma a te lasceranno la vita.</p>
<p class="C12 V13">Di' dunque che sei mia sorella, perché io sia trattato bene a motivo di te e la vita mi sia conservata per amor tuo».</p>
<p class="C12 V14">Quando Abramo giunse in Egitto, gli Egiziani osservarono che la donna era molto bella.</p>
<p class="C12 V15">I prìncipi del faraone la videro, ne fecero le lodi in presenza del faraone; e la donna fu condotta in casa del faraone.</p>
<p class="C12 V16">Questi fece del bene ad Abramo per amore di lei e Abramo ebbe pecore, buoi, asini, servi, serve, asine e cammelli.</p>
<p class="C12 V17">Ma il SIGNORE colpì il faraone e la sua casa con grandi piaghe, a motivo di Sarai, moglie d'Abramo.</p>
<p class="C12 V18">Allora il faraone chiamò Abramo e disse: «Che cosa mi hai fatto? Perché non m'hai detto che era tua moglie? Perché hai detto:</p>
<p class="C12 V19">"È mia sorella"? Così io l'ho presa per moglie. Ora eccoti tua moglie, prendila e vattene!»</p>
<p class="C12 V20">E il faraone diede alla sua gente ordini relativi ad Abramo, ed essi fecero partire lui, sua moglie e tutto quello che egli possedeva.</p>
<p class="C13 V1">Abramo dunque risalì dall'Egitto con sua moglie, con tutto quel che possedeva e con Lot, andando verso la regione meridionale.</p>
<p class="C13 V2">Abramo era molto ricco di bestiame, d'argento e d'oro.</p>
<p class="C13 V3">E continuò il suo viaggio dal meridione fino a Betel, al luogo dove da principio era stata la sua tenda, fra Betel e Ai,</p>
<p class="C13 V4">al luogo dov'era l'altare che egli aveva fatto prima; e lì Abramo invocò il nome del SIGNORE.</p>
<p class="C13 V5">Ora Lot, che viaggiava con Abramo, aveva anch'egli pecore, buoi e tende.</p>
<p class="C13 V6">Il paese non era sufficiente perché essi potessero abitarvi insieme, poiché il loro bestiame era numeroso ed essi non potevano stare insieme.</p>
<p class="C13 V7">Scoppiò una lite fra i pastori del bestiame d'Abramo e i pastori del bestiame di Lot. I Cananei e i Ferezei abitavano a quel tempo nel paese.</p>
<p class="C13 V8">Allora Abramo disse a Lot: «Ti prego, non ci sia discordia tra me e te, né tra i miei pastori e i tuoi pastori, perché siamo fratelli!</p>
<p class="C13 V9">Tutto il paese non sta forse davanti a te? Ti prego, sepàrati da me! Se tu vai a sinistra, io andrò a destra; se tu vai a destra, io andrò a sinistra».</p>
<p class="C13 V10">Lot alzò gli occhi e vide l'intera pianura del Giordano. Prima che il SIGNORE avesse distrutto Sodoma e Gomorra, essa era tutta irrigata fino a Soar, come il giardino del SIGNORE, come il paese d'Egitto.</p>
<p class="C13 V11">Lot scelse per sé tutta la pianura del Giordano e partì andando verso oriente. Così si separarono l'uno dall'altro.</p>
<p class="C13 V12">Abramo si stabilì nel paese di Canaan, Lot abitò nelle città della pianura e andò piantando le sue tende fino a Sodoma.</p>
<p class="C13 V13">Gli abitanti di Sodoma erano perversi e grandi peccatori contro il SIGNORE.</p>
<p class="C13 V14">Il SIGNORE disse ad Abramo, dopo che Lot si fu separato da lui: «Alza ora gli occhi e guarda, dal luogo dove sei, a settentrione, a meridione, a oriente, a occidente.</p>
<p class="C13 V15">Tutto il paese che vedi lo darò a te e alla tua discendenza, per sempre.</p>
<p class="C13 V16">E renderò la tua discendenza come la polvere della terra; in modo che, se qualcuno può contare la polvere della terra, potrà contare anche i tuoi discendenti.</p>
<p class="C13 V17">Alzati, percorri il paese quant'è lungo e quant'è largo, perché io lo darò a te».</p>
<p class="C13 V18">Allora Abramo levò le sue tende e andò ad abitare alle querce di Mamre, che sono a Ebron, e qui costruì un altare al SIGNORE.</p>
<p class="C14 V1">Avvenne al tempo di Amrafel re di Scinear, di Arioc re di Ellasar, di Chedorlaomer re di Elam e di Tideal re dei Goim,</p>
<p class="C14 V2">che essi mossero guerra a Bera re di Sodoma, a Birsa re di Gomorra, a Sineab re di Adma, a Semeber re di Seboim e al re di Bela, cioè Soar.</p>
<p class="C14 V3">Tutti questi ultimi si radunarono nella valle di Siddim, che è il Mar salato.</p>
<p class="C14 V4">Per dodici anni erano stati soggetti a Chedorlaomer; e al tredicesimo anno si erano ribellati.</p>
<p class="C14 V5">Nell'anno quattordicesimo, Chedorlaomer e i re che erano con lui vennero e sconfissero i Refei ad Asterot-Carnaim, gli Zuzei ad Am, gli Emei nella pianura di Chiriataim,</p>
<p class="C14 V6">e i Chorei nella loro montagna di Seir fino a El-Paran, che è presso il deserto.</p>
<p class="C14 V7">Poi tornarono indietro e vennero a En-Mispat, cioè Cades, e sconfissero gli Amalechiti su tutto il loro territorio, e così pure gli Amorei che abitavano ad Asason-Tamar.</p>
<p class="C14 V8">Allora il re di Sodoma, il re di Gomorra, il re di Adma, il re di Seboim e il re di Bela, cioè Soar, uscirono e si schierarono in battaglia contro quelli, nella valle di Siddim:</p>
<p class="C14 V9">contro Chedorlaomer re di Elam, Tideal re dei Goim, Amrafel re di Scinear e Arioc re di Ellasar: quattro re contro cinque.</p>
<p class="C14 V10">La valle di Siddim era piena di pozzi di bitume; i re di Sodoma e di Gomorra si diedero alla fuga e vi caddero dentro; quelli che scamparono fuggirono al monte.</p>
<p class="C14 V11">I vincitori presero tutte le ricchezze di Sodoma e di Gomorra, tutti i loro viveri e se ne andarono.</p>
<p class="C14 V12">Andandosene presero anche Lot, figlio del fratello di Abramo, con i suoi beni: Lot abitava infatti a Sodoma.</p>
<p class="C14 V13">Ma uno degli scampati venne a informare Abramo, l'Ebreo, che abitava alle querce di Mamre, l'Amoreo, fratello di Escol e fratello di Aner, i quali avevano fatto alleanza con Abramo.</p>
<p class="C14 V14">Abramo, com'ebbe udito che suo fratello era stato fatto prigioniero, armò trecentodiciotto dei suoi più fidati servi, nati in casa sua, e inseguì i re fino a Dan.</p>
<p class="C14 V15">Divisa la sua schiera per assalirli di notte, egli con i suoi servi li sconfisse e li inseguì fino a Coba, che è a sinistra di Damasco.</p>
<p class="C14 V16">Recuperò così tutti i beni e ricondusse pure Lot suo fratello, con i suoi beni, e anche le donne e il popolo.</p>
<p class="C14 V17">Com'egli se ne tornava, dopo aver sconfitto Chedorlaomer e i re che erano con lui, il re di Sodoma gli andò incontro nella valle di Sciave, cioè la valle del re.</p>
<p class="C14 V18">Melchisedec, re di Salem, fece portare del pane e del vino. Egli era sacerdote del Dio altissimo.</p>
<p class="C14 V19">Egli benedisse Abramo, dicendo: «Benedetto sia Abramo dal Dio altissimo, padrone dei cieli e della terra!</p>
<p class="C14 V20">Benedetto sia il Dio altissimo, che t'ha dato in mano i tuoi nemici!» E Abramo gli diede la decima di ogni cosa.</p>
<p class="C14 V21">Il re di Sodoma disse ad Abramo: «Dammi le persone; i beni prendili per te».</p>
<p class="C14 V22">Ma Abramo rispose al re di Sodoma: «Ho alzato la mia mano al SIGNORE, il Dio altissimo, padrone dei cieli e della terra,</p>
<p class="C14 V23"> giurando che non avrei preso neppure un filo, né un laccio di sandalo, di tutto ciò che ti appartiene; perché tu non abbia a dire: "Io ho arricchito Abramo".</p>
<p class="C14 V24">Nulla per me! Tranne quello che hanno mangiato i giovani e la parte che spetta agli uomini che sono venuti con me: Aner, Escol e Mamre; essi prendano la loro parte».</p>
<p class="C15 V1">Dopo questi fatti, la parola del SIGNORE fu rivolta in visione ad Abramo, dicendo: «Non temere, Abramo, io sono il tuo scudo, e la tua ricompensa sarà grandissima».</p>
<p class="C15 V2">Abramo disse: «Dio, SIGNORE, che mi darai? Poiché io me ne vado senza figli e l'erede della mia casa è Eliezer di Damasco».</p>
<p class="C15 V3">E Abramo soggiunse: «Tu non mi hai dato discendenza; ecco, uno schiavo nato in casa mia sarà mio erede».</p>
<p class="C15 V4">Allora la parola del SIGNORE gli fu rivolta, dicendo: «Questi non sarà tuo erede; ma colui che nascerà da te sarà tuo erede».</p>
<p class="C15 V5">Poi lo condusse fuori e gli disse: «Guarda il cielo e conta le stelle se le puoi contare». E soggiunse: «Tale sarà la tua discendenza».</p>
<p class="C15 V6">Egli credette al SIGNORE, che gli contò questo come giustizia.</p>
<p class="C15 V7">Il SIGNORE gli disse ancora: «Io sono il SIGNORE che ti ho fatto uscire da Ur dei Caldei per darti questo paese, perché tu lo possegga».</p>
<p class="C15 V8">Abramo chiese: «Dio, SIGNORE, da che cosa posso conoscere che ne avrò il possesso?»</p>
<p class="C15 V9">Il SIGNORE gli rispose: «Prendimi una giovenca di tre anni, una capra di tre anni, un montone di tre anni, una tortora e un piccione».</p>
<p class="C15 V10">Egli prese tutti questi animali, li divise nel mezzo e pose ciascuna metà di fronte all'altra; ma non divise gli uccelli.</p>
<p class="C15 V11">Or degli uccelli rapaci calarono sulle bestie morte, ma Abramo li scacciò.</p>
<p class="C15 V12">Al tramonto del sole, un profondo sonno cadde su Abramo; ed ecco uno spavento, una oscurità profonda cadde su di lui.</p>
<p class="C15 V13">Il SIGNORE disse ad Abramo: «Sappi per certo che i tuoi discendenti dimoreranno come stranieri in un paese che non sarà loro: saranno fatti schiavi e saranno oppressi per quattrocento anni;</p>
<p class="C15 V14">ma io giudicherò la nazione di cui saranno stati servi e, dopo questo, se ne partiranno con grandi ricchezze.</p>
<p class="C15 V15">Quanto a te, te ne andrai in pace presso i tuoi padri e sarai sepolto dopo una prospera vecchiaia.</p>
<p class="C15 V16">Alla quarta generazione essi torneranno qua; perché l'iniquità degli Amorei non è giunta finora al colmo».</p>
<p class="C15 V17">Or come il sole fu tramontato e venne la notte scura, ecco una fornace fumante e una fiamma di fuoco passare in mezzo agli animali divisi.</p>
<p class="C15 V18">In quel giorno il SIGNORE fece un patto con Abramo, dicendo: «Io do alla tua discendenza questo paese, dal fiume d'Egitto al gran fiume, il fiume Eufrate;</p>
<p class="C15 V19">i Chenei, i Chenizei, i Cadmonei,</p>
<p class="C15 V20">gli Ittiti, i Ferezei, i Refei,</p>
<p class="C15 V21">gli Amorei, i Cananei, i Ghirgasei e i Gebusei.</p>
<p class="C16 V1">Or Sarai, moglie di Abramo, non gli aveva dato figli. Aveva una serva egiziana di nome Agar.</p>
<p class="C16 V2">Sarai disse ad Abramo: «Ecco, il SIGNORE mi ha fatta sterile; ti prego, va' dalla mia serva; forse avrò figli da lei». E Abramo diede ascolto alla voce di Sarai.</p>
<p class="C16 V3">Così, dopo dieci anni di residenza d'Abramo nel paese di Canaan, Sarai, moglie d'Abramo, prese la sua serva Agar, l'Egiziana, e la diede per moglie ad Abramo suo marito.</p>
<p class="C16 V4">Egli andò da Agar, che rimase incinta; e quando si accorse di essere incinta, guardò la sua padrona con disprezzo.</p>
<p class="C16 V5">Sarai disse ad Abramo: «L'offesa fatta a me ricada su di te! Io ti ho dato la mia serva in seno e, da quando si è accorta d'essere incinta, mi guarda con disprezzo. Il SIGNORE sia giudice fra me e te».</p>
<p class="C16 V6">Abramo rispose a Sarai: «Ecco, la tua serva è in tuo potere; falle ciò che vuoi». Sarai la trattò duramente e quella se ne fuggì da lei.</p>
<p class="C16 V7">L'angelo del SIGNORE la trovò presso una sorgente d'acqua, nel deserto, presso la sorgente che è sulla via di Sur,</p>
<p class="C16 V8">e le disse: «Agar, serva di Sarai, da dove vieni e dove vai?» Lei rispose: «Fuggo dalla presenza di Sarai mia padrona».</p>
<p class="C16 V9">L'angelo del SIGNORE le disse: «Torna dalla tua padrona e umiliati sotto la sua mano».</p>
<p class="C16 V10">L'angelo del SIGNORE soggiunse: «Io moltiplicherò grandemente la tua discendenza e non la si potrà contare, tanto sarà numerosa».</p>
<p class="C16 V11">L'angelo del SIGNORE le disse ancora: «Ecco, tu sei incinta e partorirai un figlio a cui metterai il nome di Ismaele, perché il SIGNORE ti ha udita nella tua afflizione;</p>
<p class="C16 V12">egli sarà tra gli uomini come un asino selvatico; la sua mano sarà contro tutti, e la mano di tutti contro di lui; e abiterà di fronte a tutti i suoi fratelli».</p>
<p class="C16 V13">Allora Agar diede al SIGNORE, che le aveva parlato, il nome di Atta-El-Roi, perché disse: «Ho io, proprio qui, veduto andarsene colui che mi ha vista?»</p>
<p class="C16 V14">Perciò quel pozzo fu chiamato il pozzo di Lacai-Roi. Ecco, esso è tra Cades e Bered.</p>
<p class="C16 V15">Agar partorì un figlio ad Abramo. Al figlio che Agar gli aveva partorito Abramo mise il nome d'Ismaele.</p>
<p class="C16 V16">Abramo aveva ottantasei anni quando Agar gli partorì Ismaele.</p>
<p class="C17 V1">Quando Abramo ebbe novantanove anni, il SIGNORE gli apparve e gli disse: «Io sono il Dio onnipotente; cammina alla mia presenza e sii integro;</p>
<p class="C17 V2">e io stabilirò il mio patto fra me e te e ti moltiplicherò grandemente».</p>
<p class="C17 V3">Allora Abramo si prostrò con la faccia a terra e Dio gli parlò, dicendo:</p>
<p class="C17 V4">«Quanto a me, ecco il patto che faccio con te; tu diventerai padre di una moltitudine di nazioni;</p>
<p class="C17 V5">non sarai più chiamato Abramo, ma il tuo nome sarà Abraamo, poiché io ti costituisco padre di una moltitudine di nazioni.</p>
<p class="C17 V6">Ti farò moltiplicare grandemente, ti farò divenire nazioni e da te usciranno dei re.</p>
<p class="C17 V7">Stabilirò il mio patto fra me e te e i tuoi discendenti dopo di te, di generazione in generazione; sarà un patto eterno per il quale io sarò il Dio tuo e della tua discendenza dopo di te.</p>
<p class="C17 V8">A te e alla tua discendenza dopo di te darò il paese dove abiti come straniero: tutto il paese di Canaan, in possesso perenne; e sarò loro Dio».</p>
<p class="C17 V9">Poi Dio disse ad Abraamo: «Quanto a te, tu osserverai il mio patto: tu e la tua discendenza dopo di te, di generazione in generazione.</p>
<p class="C17 V10">Questo è il mio patto che voi osserverete, patto fra me e voi e la tua discendenza dopo di te: ogni maschio tra di voi sia circonciso.</p>
<p class="C17 V11">Sarete circoncisi; questo sarà un segno del patto fra me e voi.</p>
<p class="C17 V12">All'età di otto giorni, ogni maschio sarà circonciso tra di voi, di generazione in generazione: tanto quello nato in casa, quanto quello comprato con denaro da qualunque straniero e che non sia della tua discendenza.</p>
<p class="C17 V13">Quello nato in casa tua e quello comprato con denaro dovrà essere circonciso; il mio patto nella vostra carne sarà un patto perenne.</p>
<p class="C17 V14">L'incirconciso, il maschio che non sarà stato circonciso nella carne del suo prepuzio, sarà tolto via dalla sua gente: egli avrà violato il mio patto».</p>
<p class="C17 V15">Dio disse ad Abraamo: «Quanto a Sarai tua moglie, non la chiamare più Sarai; il suo nome sarà, invece, Sara.</p>
<p class="C17 V16">Io la benedirò e da lei ti darò anche un figlio; la benedirò e diventerà nazioni; re di popoli usciranno da lei».</p>
<p class="C17 V17">Allora Abraamo si prostrò con la faccia a terra, rise, e disse in cuor suo: «Nascerà un figlio a un uomo di cent'anni? E Sara partorirà ora che ha novant'anni?»</p>
<p class="C17 V18">Abraamo disse a Dio: «Oh, possa almeno Ismaele vivere davanti a te!»</p>
<p class="C17 V19">Dio rispose: «No, Sara, tua moglie, ti partorirà un figlio e tu gli metterai il nome di Isacco. Io stabilirò il mio patto con lui, un patto eterno per la sua discendenza dopo di lui.</p>
<p class="C17 V20">Quanto a Ismaele, io ti ho esaudito. Ecco, io l'ho benedetto e farò in modo che si moltiplichi e si accresca straordinariamente. Egli genererà dodici principi e io farò di lui una grande nazione.</p>
<p class="C17 V21">Ma stabilirò il mio patto con Isacco che Sara ti partorirà in questa stagione il prossimo anno».</p>
<p class="C17 V22">Quando ebbe finito di parlare con lui, Dio lasciò Abraamo, levandosi in alto.</p>
<p class="C17 V23">Abraamo prese suo figlio Ismaele, tutti quelli che gli erano nati in casa e tutti quelli che aveva comprato con il suo denaro, tutti i maschi fra la gente della casa d'Abraamo, e li circoncise, in quello stesso giorno, come Dio aveva detto di fare.</p>
<p class="C17 V24">Abraamo aveva novantanove anni quando fu circonciso.</p>
<p class="C17 V25">Suo figlio Ismaele aveva tredici anni quando fu circonciso.</p>
<p class="C17 V26">In quel medesimo giorno fu circonciso Abraamo e Ismaele suo figlio.</p>
<p class="C17 V27">Tutti gli uomini della sua casa, tanto quelli nati in casa quanto quelli comprati con denaro dagli stranieri, furono circoncisi con lui.</p>
<p class="C18 V1">Il SIGNORE apparve ad Abraamo alle querce di Mamre, mentre egli sedeva all'ingresso della sua tenda nell'ora più calda del giorno.</p>
<p class="C18 V2">Abraamo alzò gli occhi e vide che tre uomini stavano davanti a lui. Come li ebbe visti, corse loro incontro dall'ingresso della tenda, si prostrò fino a terra e disse:</p>
<p class="C18 V3">«Ti prego, mio Signore, se ho trovato grazia ai tuoi occhi, non passar oltre senza fermarti dal tuo servo!</p>
<p class="C18 V4">Lasciate che si porti un po' d'acqua, lavatevi i piedi e riposatevi sotto quest'albero.</p>
<p class="C18 V5">Io andrò a prendere del pane e vi ristorerete; poi continuerete il vostro cammino; poiché è per questo che siete passati dal vostro servo». Quelli dissero: «Fa' pure come hai detto».</p>
<p class="C18 V6">Allora Abraamo andò in fretta nella tenda da Sara e le disse: «Prendi subito tre misure di fior di farina, impastala e fa' delle focacce».</p>
<p class="C18 V7">Poi Abraamo corse alla mandria, prese un vitello tenero e buono e lo diede a un suo servo, il quale si affrettò a prepararlo.</p>
<p class="C18 V8">Prese del burro, del latte e il vitello che era stato preparato, e li pose davanti a loro. Egli se ne stette in piedi presso di loro, sotto l'albero, e quelli mangiarono.</p>
<p class="C18 V9">Poi essi gli dissero: «Dov'è Sara, tua moglie?» Ed egli rispose: «È là nella tenda».</p>
<p class="C18 V10">E l'altro: «Tornerò certamente da te fra un anno; allora Sara, tua moglie, avrà un figlio». Sara intanto stava ad ascoltare all'ingresso della tenda, che era dietro di lui.</p>
<p class="C18 V11">Abraamo e Sara erano vecchi, ben avanti negli anni, e Sara non aveva più i corsi ordinari delle donne.</p>
<p class="C18 V12">Sara rise dentro di sé, dicendo: «Vecchia come sono, dovrei avere tali piaceri? Anche il mio signore è vecchio!»</p>
<p class="C18 V13"> Il SIGNORE disse ad Abraamo: «Perché mai ha riso Sara, dicendo: "Partorirei io per davvero, vecchia come sono?"</p>
<p class="C18 V14">Vi è forse qualcosa che sia troppo difficile per il SIGNORE? Al tempo fissato, l'anno prossimo, tornerò e Sara avrà un figlio».</p>
<p class="C18 V15">Allora Sara negò, dicendo: «Non ho riso»; perché ebbe paura. Ma egli disse: «Invece hai riso!»</p>
<p class="C18 V16">Poi quegli uomini si alzarono e volsero gli sguardi verso Sodoma; e Abraamo andò con loro per congedarli.</p>
<p class="C18 V17">Il SIGNORE disse: «Dovrei forse nascondere ad Abraamo quanto sto per fare,</p>
<p class="C18 V18">dato che Abraamo deve diventare una nazione grande e potente e in lui saranno benedette tutte le nazioni della terra?</p>
<p class="C18 V19">Infatti, io l'ho prescelto perché ordini ai suoi figli, e alla sua casa dopo di lui, che seguano la via del SIGNORE per praticare la giustizia e il diritto, affinché il SIGNORE compia in favore di Abraamo quello che gli ha promesso».</p>
<p class="C18 V20">Il SIGNORE disse: «Siccome il grido che sale da Sodoma e Gomorra è grande e siccome il loro peccato è molto grave,</p>
<p class="C18 V21">io scenderò e vedrò se hanno veramente agito secondo il grido che è giunto fino a me; e, se così non è, lo saprò».</p>
<p class="C18 V22">Quegli uomini partirono di là e si avviarono verso Sodoma; ma Abraamo rimase ancora davanti al SIGNORE.</p>
<p class="C18 V23">Abraamo gli si avvicinò e disse: «Farai dunque perire il giusto insieme con l'empio?</p>
<p class="C18 V24">Forse ci sono cinquanta giusti nella città; davvero farai perire anche quelli? Non perdonerai a quel luogo per amore dei cinquanta giusti che vi sono?</p>
<p class="C18 V25">Non sia mai che tu faccia una cosa simile! Far morire il giusto con l'empio, in modo che il giusto sia trattato come l'empio! Non sia mai! Il giudice di tutta la terra non farà forse giustizia?»</p>
<p class="C18 V26">Il SIGNORE disse: «Se trovo nella città di Sodoma cinquanta giusti, perdonerò a tutto il luogo per amor di loro».</p>
<p class="C18 V27">Abraamo riprese e disse: «Ecco, prendo l'ardire di parlare al Signore, benché io non sia che polvere e cenere.</p>
<p class="C18 V28">Forse, a quei cinquanta giusti ne mancheranno cinque; distruggerai tutta la città per cinque di meno?» E il SIGNORE: «Se ve ne trovo quarantacinque, non la distruggerò».</p>
<p class="C18 V29">Abraamo continuò a parlargli e disse: «Forse, se ne troveranno quaranta». E il SIGNORE: «Non lo farò, per amore dei quaranta».</p>
<p class="C18 V30">Abraamo disse: «Non si adiri il Signore e io parlerò. Forse, se ne troveranno trenta». E il SIGNORE: «Non lo farò, se ne trovo trenta».</p>
<p class="C18 V31">Abraamo disse: «Ecco, prendo l'ardire di parlare al Signore. Forse, se ne troveranno venti». E il SIGNORE: «Non la distruggerò per amore di venti».</p>
<p class="C18 V32">Abraamo disse: «Non si adiri il Signore, e io parlerò ancora questa volta soltanto. Forse, se ne troveranno dieci». E il SIGNORE: «Non la distruggerò per amore dei dieci».</p>
<p class="C18 V33">Quando il SIGNORE ebbe finito di parlare ad Abraamo, se ne andò. E Abraamo ritornò alla sua abitazione.</p>
<p class="C19 V1">I due angeli giunsero a Sodoma verso sera. Lot stava seduto alla porta di Sodoma; come li vide, si alzò per andar loro incontro, si prostrò con la faccia a terra,</p>
<p class="C19 V2">e disse: «Signori miei, vi prego, venite in casa del vostro servo, fermatevi questa notte, e lavatevi i piedi; poi domattina vi alzerete per tempo e continuerete il vostro cammino». Essi risposero: «No, passeremo la notte sulla piazza».</p>
<p class="C19 V3">Ma egli fece loro tanta premura, che andarono da lui ed entrarono in casa sua. Egli preparò per loro un rinfresco, fece cuocere dei pani senza lievito ed essi mangiarono.</p>
<p class="C19 V4">Ma prima che si fossero coricati, gli uomini della città, i Sodomiti, circondarono la casa: giovani e vecchi, la popolazione intera venuta da ogni lato. Chiamarono Lot e gli dissero:</p>
<p class="C19 V5">«Dove sono quegli uomini che sono venuti da te questa notte? Falli uscire, perché vogliamo abusare di loro».</p>
<p class="C19 V6">Lot uscì verso di loro sull'ingresso della casa, si chiuse dietro la porta, e disse:</p>
<p class="C19 V7">«Vi prego, fratelli miei, non fate questo male!</p>
<p class="C19 V8">Ecco, ho due figlie che non hanno conosciuto uomo: lasciate che io ve le conduca fuori, e voi farete di loro quel che vi piacerà; ma non fate nulla a questi uomini, perché sono venuti all'ombra del mio tetto».</p>
<p class="C19 V9">Essi però gli dissero: «Togliti di mezzo!» E ancora: «Quest'individuo è venuto qua come straniero e vuol fare il giudice! Ora faremo a te peggio che a quelli!» E, premendo Lot con violenza, s'avvicinarono per sfondare la porta.</p>
<p class="C19 V10">Ma quegli uomini stesero la mano, tirarono Lot in casa con loro e chiusero la porta.</p>
<p class="C19 V11">Colpirono di cecità la gente che era alla porta della casa, dal più piccolo al più grande, così che si stancarono di cercar la porta.</p>
<p class="C19 V12">Quegli uomini dissero a Lot: «Chi hai ancora qui? Fa' uscire da questo luogo generi, figli, figlie e chiunque dei tuoi è in questa città,</p>
<p class="C19 V13">perché noi distruggeremo questo luogo. Infatti il grido contro i suoi abitanti è grande davanti al SIGNORE, e il SIGNORE ci ha mandati a distruggerlo».</p>
<p class="C19 V14">Allora Lot uscì, parlò ai suoi generi che avevano preso le sue figlie, e disse: «Alzatevi, uscite da questo luogo, perché il SIGNORE sta per distruggere la città». Ma ai suoi generi parve che volesse scherzare.</p>
<p class="C19 V15">Quando l'alba cominciò ad apparire, gli angeli sollecitarono Lot, dicendo: «Alzati, prendi tua moglie e le tue figlie che si trovano qui, perché tu non perisca nel castigo di questa città».</p>
<p class="C19 V16">Ma egli indugiava; e quegli uomini presero per la mano lui, sua moglie e le sue due figlie, perché il SIGNORE lo voleva risparmiare; lo portarono via, e lo misero fuori della città.</p>
<p class="C19 V17">Dopo averli fatti uscire, uno di quegli uomini disse: «Metti la tua vita al sicuro: non guardare indietro e non ti fermare in alcun luogo della pianura; cerca scampo sul monte, altrimenti perirai!»</p>
<p class="C19 V18">Lot rispose loro: «No, mio signore!</p>
<p class="C19 V19">Ecco, il tuo servo ha trovato grazia ai tuoi occhi e tu hai mostrato la grandezza della tua bontà verso di me, conservandomi in vita; ma io non posso salvarmi sui monti prima che il disastro mi travolga e io muoia.</p>
<p class="C19 V20">Ecco, c'è questa città vicina per rifugiarmi - è piccola - e lascia che io fugga lì - e non è forse piccola? - e così io vivrò».</p>
<p class="C19 V21">E quello rispose: «Ecco, anche questa grazia io ti concedo: di non distruggere la città della quale hai parlato.</p>
<p class="C19 V22">Affrèttati, rifùgiati là, perché io non posso far nulla finché tu non vi sia giunto». Perciò quella città fu chiamata Soar.</p>
<p class="C19 V23">Il sole spuntava sulla terra quando Lot arrivò a Soar.</p>
<p class="C19 V24">Allora il SIGNORE fece piovere dal cielo su Sodoma e Gomorra zolfo e fuoco, da parte del SIGNORE;</p>
<p class="C19 V25">egli distrusse quelle città, tutta la pianura, tutti gli abitanti delle città e quanto cresceva sul suolo.</p>
<p class="C19 V26">Ma la moglie di Lot si volse a guardare indietro e diventò una statua di sale.</p>
<p class="C19 V27">Abraamo si alzò la mattina presto e andò al luogo dove si era prima fermato davanti al SIGNORE;</p>
<p class="C19 V28">guardò verso Sodoma e Gomorra e verso tutta la regione della pianura, ed ecco vide un fumo che saliva dalla terra, come il fumo di una fornace.</p>
<p class="C19 V29">Fu così che Dio si ricordò d'Abraamo, quand'egli distrusse le città della pianura e fece scampare Lot al disastro, mentre distruggeva le città dove Lot aveva abitato.</p>
<p class="C19 V30">Lot salì da Soar per andare ad abitar sul monte insieme con le sue due figlie, perché temeva di stare in Soar; e si stabilì in una caverna, egli con le sue due figlie.</p>
<p class="C19 V31">La maggiore disse alla minore: «Nostro padre è vecchio, e non c'è più nessuno sulla terra per mettersi con noi, come si usa in tutta la terra.</p>
<p class="C19 V32">Vieni, diamo da bere del vino a nostro padre, e corichiamoci con lui, perché possiamo conservare la razza di nostro padre».</p>
<p class="C19 V33">Quella stessa notte diedero da bere del vino al loro padre; la maggiore entrò e si coricò con suo padre; ed egli non si accorse quando lei si coricò né quando si alzò.</p>
<p class="C19 V34">Il giorno seguente la maggiore disse alla minore: «Ecco, la notte passata io mi sono coricata con mio padre; diamogli da bere del vino anche questa notte e tu entra, coricati con lui, perché possiamo conservare la razza di nostro padre».</p>
<p class="C19 V35">E anche quella notte diedero da bere del vino al loro padre e la minore andò a coricarsi con lui; egli non si accorse quando lei si coricò né quando si alzò.</p>
<p class="C19 V36">Così le due figlie di Lot rimasero incinte del loro padre.</p>
<p class="C19 V37">La maggiore partorì un figlio, che chiamò Moab. Questi è il padre dei Moabiti, che esistono fino al giorno d'oggi.</p>
<p class="C19 V38">Anche la minore partorì un figlio, che chiamò Ben-Ammi. Questi è il padre degli Ammoniti, che esistono fino al giorno d'oggi.</p>
<p class="C20 V1">Abraamo partì di là andando verso la regione meridionale, si stabilì fra Cades e Sur; poi abitò come straniero in Gherar.</p>
<p class="C20 V2">Abraamo diceva di sua moglie Sara: «È mia sorella». E Abimelec, re di Gherar, mandò a prendere Sara.</p>
<p class="C20 V3">Ma Dio andò di notte, in un sogno; si rivolse ad Abimelec e gli disse: «Ecco, tu sei morto, a causa della donna che ti sei presa; perché è sposata».</p>
<p class="C20 V4">Or Abimelec, che non si era ancora accostato a lei, rispose: «Signore, faresti perire una nazione, anche se giusta?</p>
<p class="C20 V5"> Egli non mi ha forse detto: "È mia sorella?" Anche lei ha detto: "Egli è mio fratello". Io ho fatto questo nella integrità del mio cuore e con mani innocenti».</p>
<p class="C20 V6">Dio gli disse nel sogno: «Anch'io so che tu hai fatto questo nella integrità del tuo cuore: ti ho quindi preservato dal peccare contro di me; perciò non ti ho permesso di toccarla.</p>
<p class="C20 V7">Ora, restituisci la moglie a quest'uomo, perché è profeta, ed egli pregherà per te, e tu vivrai. Ma, se non la restituisci, sappi che sicuramente morirai, tu e tutti i tuoi».</p>
<p class="C20 V8">Abimelec si alzò di mattina presto, chiamò tutti i suoi servi e raccontò in loro presenza tutte queste cose. E quegli uomini furono presi da grande paura.</p>
<p class="C20 V9">Poi Abimelec chiamò Abraamo e gli disse: «Che ci hai fatto? In che cosa ti ho offeso, ché tu abbia attirato su di me e sul mio regno questo grande peccato? Tu mi hai fatto cose che non si debbono fare».</p>
<p class="C20 V10">Di nuovo Abimelec disse ad Abraamo: «A che miravi facendo questo?»</p>
<p class="C20 V11">Abraamo rispose: «L'ho fatto, perché dicevo tra me: "Certo, in questo luogo non c'è timor di Dio e mi uccideranno a causa di mia moglie".</p>
<p class="C20 V12">Inoltre, è veramente mia sorella, figlia di mio padre, ma non figlia di mia madre, ed è diventata mia moglie.</p>
<p class="C20 V13"> Or quando Dio mi fece emigrare lontano dalla casa di mio padre, io le dissi: "Questo è il favore che tu mi farai; dovunque giungeremo dirai di me: «È mio fratello»"».</p>
<p class="C20 V14">Abimelec prese delle pecore, dei buoi, dei servi e delle serve, e li diede ad Abraamo, e gli restituì Sara, sua moglie.</p>
<p class="C20 V15">Abimelec disse: «Ecco, il mio paese ti sta davanti; va' a stabilirti dove ti piacerà».</p>
<p class="C20 V16">E a Sara disse: «Ecco, io ho dato a tuo fratello mille pezzi d'argento; questo sarà per te come un velo agli occhi davanti a tutti quelli che sono con te, e sarai riabilitata di fronte a tutti».</p>
<p class="C20 V17">Abraamo pregò Dio e Dio guarì Abimelec, la moglie e le serve di lui, ed esse poterono partorire.</p>
<p class="C20 V18">Infatti, il SIGNORE aveva reso sterile l'intera casa di Abimelec, a causa di Sara, moglie di Abraamo.</p>
<p class="C21 V1">Il SIGNORE visitò Sara come aveva detto; e il SIGNORE fece a Sara come aveva annunziato.</p>
<p class="C21 V2">Sara concepì e partorì un figlio ad Abraamo, quando egli era vecchio, al tempo che Dio gli aveva fissato.</p>
<p class="C21 V3">Abraamo chiamò Isacco il figlio che gli era nato, che Sara gli aveva partorito.</p>
<p class="C21 V4">Abraamo circoncise suo figlio Isacco all'età di otto giorni, come Dio gli aveva comandato.</p>
<p class="C21 V5">Abraamo aveva cent'anni quando gli nacque suo figlio Isacco.</p>
<p class="C21 V6">Sara disse: «Dio mi ha dato di che ridere; chiunque l'udrà riderà con me».</p>
<p class="C21 V7">E aggiunse: «Chi avrebbe mai detto ad Abraamo che Sara avrebbe allattato figli? Eppure io gli ho partorito un figlio nella sua vecchiaia».</p>
<p class="C21 V8">Il bambino dunque crebbe e fu divezzato. Nel giorno che Isacco fu divezzato, Abraamo fece un grande banchetto.</p>
<p class="C21 V9">Sara vide che il figlio partorito ad Abraamo da Agar, l'Egiziana, rideva;</p>
<p class="C21 V10">allora disse ad Abraamo: «Caccia via questa serva e suo figlio; perché il figlio di questa serva non dev'essere erede con mio figlio, con Isacco».</p>
<p class="C21 V11">La cosa dispiacque moltissimo ad Abraamo a motivo di suo figlio.</p>
<p class="C21 V12">Ma Dio disse ad Abraamo: «Non addolorarti per il ragazzo, né per la tua serva; acconsenti a tutto quello che Sara ti dirà, perché da Isacco uscirà la discendenza che porterà il tuo nome.</p>
<p class="C21 V13">Anche del figlio di questa serva io farò una nazione, perché appartiene alla tua discendenza».</p>
<p class="C21 V14">Abraamo si alzò la mattina di buon'ora, prese del pane e un otre d'acqua e li diede ad Agar, mettendoglieli sulle spalle con il bambino, e la mandò via. Lei se ne andò e vagava per il deserto di Beer-Seba.</p>
<p class="C21 V15">Quando l'acqua dell'otre finì, lei mise il bambino sotto un arboscello.</p>
<p class="C21 V16">E andò a sedersi di fronte, a distanza di un tiro d'arco, perché diceva: «Che io non veda morire il bambino!» E seduta così di fronte, alzò la voce e pianse.</p>
<p class="C21 V17">Dio udì la voce del ragazzo e l'angelo di Dio chiamò Agar dal cielo e le disse: «Che hai, Agar? Non temere, perché Dio ha udito la voce del ragazzo là dov'è.</p>
<p class="C21 V18">Alzati, prendi il ragazzo e tienilo per mano, perché io farò di lui una grande nazione».</p>
<p class="C21 V19">Dio le aprì gli occhi ed ella vide un pozzo d'acqua e andò, riempì d'acqua l'otre e diede da bere al ragazzo.</p>
<p class="C21 V20">Dio fu con il ragazzo; egli crebbe, abitò nel deserto e divenne un tiratore d'arco.</p>
<p class="C21 V21">Egli si stabilì nel deserto di Paran e sua madre gli prese per moglie una donna del paese d'Egitto.</p>
<p class="C21 V22">In quel tempo Abimelec, accompagnato da Picol, capo del suo esercito, parlò ad Abraamo, dicendo: «Dio è con te in tutto quello che fai.</p>
<p class="C21 V23">Giurami dunque qui, nel nome di Dio, che tu non ingannerai me, né i miei figli, né i miei nipoti; ma che userai verso di me e verso il paese dove hai abitato come straniero la stessa benevolenza che io ho usata verso di te».</p>
<p class="C21 V24">Abraamo rispose: «Lo giuro».</p>
<p class="C21 V25">Poi Abraamo fece delle rimostranze ad Abimelec a causa di un pozzo d'acqua di cui i servi di Abimelec si erano impadroniti con la forza.</p>
<p class="C21 V26">Abimelec disse: «Io non so chi abbia fatto questo; tu stesso non me l'hai fatto sapere e io non ne ho sentito parlare che oggi».</p>
<p class="C21 V27">Abraamo prese pecore e buoi e li diede ad Abimelec; e i due fecero alleanza.</p>
<p class="C21 V28">Poi Abraamo mise da parte sette agnelle del gregge.</p>
<p class="C21 V29">E Abimelec disse ad Abraamo: «Che cosa significano queste sette agnelle che tu hai messe da parte?»</p>
<p class="C21 V30">Abraamo rispose: «Tu accetterai dalla mia mano queste sette agnelle, perché ciò mi serva di testimonianza che io ho scavato questo pozzo».</p>
<p class="C21 V31">Per questo egli chiamò quel luogo Beer-Sceba, perché entrambi vi avevano fatto giuramento.</p>
<p class="C21 V32">Così fecero alleanza a Beer-Sceba. Poi Abimelec, con Picol, capo del suo esercito, si alzò e se ne tornarono nel paese dei Filistei.</p>
<p class="C21 V33">E Abraamo piantò un tamarindo a Beer-Seba e lì invocò il nome del SIGNORE, Dio dell'eternità.</p>
<p class="C21 V34">Abraamo abitò molto tempo come straniero nel paese dei Filistei.</p>
<p class="C22 V1">Dopo queste cose, Dio mise alla prova Abraamo e gli disse: «Abraamo!» Egli rispose: «Eccomi».</p>
<p class="C22 V2">E Dio disse: «Prendi ora tuo figlio, il tuo unico, colui che ami, Isacco, e va' nel paese di Moria, e offrilo là in olocausto sopra uno dei monti che ti dirò».</p>
<p class="C22 V3">Abraamo si alzò la mattina di buon'ora, sellò il suo asino, prese con sé due suoi servi e suo figlio Isacco, spaccò della legna per l'olocausto, poi partì verso il luogo che Dio gli aveva indicato.</p>
<p class="C22 V4">Il terzo giorno, Abraamo alzò gli occhi e vide da lontano il luogo.</p>
<p class="C22 V5">Allora Abraamo disse ai suoi servi: «Rimanete qui con l'asino; io e il ragazzo andremo fin là e adoreremo; poi torneremo da voi».</p>
<p class="C22 V6">Abraamo prese la legna per l'olocausto e la mise addosso a Isacco suo figlio, prese in mano il fuoco e il coltello, poi proseguirono tutti e due insieme.</p>
<p class="C22 V7">Isacco parlò ad Abraamo suo padre e disse: «Padre mio!» Abraamo rispose: «Eccomi qui, figlio mio». E Isacco: «Ecco il fuoco e la legna; ma dov'è l'agnello per l'olocausto?»</p>
<p class="C22 V8">Abraamo rispose: «Figlio mio, Dio stesso si provvederà l'agnello per l'olocausto». E proseguirono tutti e due insieme.</p>
<p class="C22 V9">Giunsero al luogo che Dio gli aveva detto. Abraamo costruì l'altare e vi accomodò la legna; legò Isacco suo figlio, e lo mise sull'altare, sopra la legna.</p>
<p class="C22 V10">Abraamo stese la mano e prese il coltello per scannare suo figlio.</p>
<p class="C22 V11">Ma l'angelo del SIGNORE lo chiamò dal cielo e disse: «Abraamo, Abraamo!» Egli rispose: «Eccomi».</p>
<p class="C22 V12">E l'angelo: «Non stendere la mano contro il ragazzo e non fargli male! Ora so che tu temi Dio, poiché non mi hai rifiutato tuo figlio, l'unico tuo».</p>
<p class="C22 V13">Abraamo alzò gli occhi, guardò, ed ecco dietro a sé un montone, impigliato per le corna in un cespuglio. Abraamo andò, prese il montone e l'offerse in olocausto invece di suo figlio.</p>
<p class="C22 V14">Abraamo chiamò quel luogo «Iavè-Irè». Per questo si dice oggi: «Al monte del SIGNORE sarà provveduto».</p>
<p class="C22 V15">L'angelo del SIGNORE chiamò dal cielo Abraamo una seconda volta, e disse:</p>
<p class="C22 V16">«Io giuro per me stesso, dice il SIGNORE, che, siccome tu hai fatto questo e non mi hai rifiutato tuo figlio, l'unico tuo,</p>
<p class="C22 V17">io ti colmerò di benedizioni e moltiplicherò la tua discendenza come le stelle del cielo e come la sabbia che è sul lido del mare; e la tua discendenza s'impadronirà delle città dei suoi nemici.</p>
<p class="C22 V18">Tutte le nazioni della terra saranno benedette nella tua discendenza, perché tu hai ubbidito alla mia voce».</p>
<p class="C22 V19">Poi Abraamo tornò dai suoi servi. Essi si levarono e insieme andarono a Beer-Seba. E Abraamo abitò a Beer-Seba.</p>
<p class="C22 V20">Dopo queste cose fu riferito ad Abraamo questo: Ecco, Milca ha partorito anch'ella dei figli a Naor, tuo fratello:</p>
<p class="C22 V21">Uz, il primogenito, Buz, suo fratello,</p>
<p class="C22 V22">Chemuel padre d'Aram, Chesed, Azo, Pildas, Idlaf e Betuel.</p>
<p class="C22 V23">E Betuel generò Rebecca. Questi otto Milca partorì a Naor, fratello d'Abraamo.</p>
<p class="C22 V24">E la concubina di lui, che si chiamava Reuma, partorì anch'essa Teba, Gaam, Taas e Maaca.</p>
<p class="C23 V1">La vita di Sara fu di centoventisette anni. Tanti furono gli anni della sua vita.</p>
<p class="C23 V2">Sara morì a Chiriat-Arba, che è Ebron, nel paese di Canaan, e Abraamo venne a far lutto per Sara e a piangerla.</p>
<p class="C23 V3">Poi Abraamo si alzò, si allontanò dalla salma e parlò ai figli di Chet dicendo:</p>
<p class="C23 V4">«Io sono straniero e di passaggio tra di voi; datemi la proprietà di una tomba in mezzo a voi per seppellire la salma e toglierla dalla mia vista».</p>
<p class="C23 V5">I figli di Chet risposero ad Abraamo:</p>
<p class="C23 V6">«Ascoltaci, signore! Tu sei un principe di Dio in mezzo a noi; seppellisci la tua salma nella migliore delle nostre tombe; nessuno di noi ti rifiuterà la sua tomba perché tu ve la seppellisca».</p>
<p class="C23 V7">Abraamo si alzò, s'inchinò davanti al popolo del paese, davanti ai figli di Chet,</p>
<p class="C23 V8">e parlò loro così: «Se piace a voi che io seppellisca la salma togliendola dalla mia vista, ascoltatemi e intercedete per me presso Efron, figlio di Zoar,</p>
<p class="C23 V9">perché mi ceda la grotta di Macpela che è all'estremità del suo campo; me la dia per il suo prezzo intero, come tomba di mia proprietà nel vostro paese».</p>
<p class="C23 V10">Or Efron stava seduto in mezzo ai figli di Chet; ed Efron, l'Ittita, rispose ad Abraamo in presenza dei figli di Chet, di tutti quelli che entravano per la porta della sua città:</p>
<p class="C23 V11">«No, mio signore, ascoltami! Io ti do il campo e ti do la grotta che vi si trova; te ne faccio dono, in presenza dei figli del mio popolo; seppellisci la salma».</p>
<p class="C23 V12">Allora Abraamo s'inchinò davanti al popolo del paese</p>
<p class="C23 V13">e, in presenza del popolo del paese, disse a Efron: «Ti prego, ascoltami! Ti darò il prezzo del campo, accettalo da me, e io seppellirò lì la salma».</p>
<p class="C23 V14">Efron rispose ad Abraamo:</p>
<p class="C23 V15">«Signor mio, ascoltami! Un pezzo di terreno di quattrocento sicli d'argento, che cos'è tra me e te? Seppellisci dunque la salma».</p>
<p class="C23 V16">Abraamo diede ascolto a Efron e gli pesò il prezzo che egli aveva detto in presenza dei figli di Chet: quattrocento sicli d'argento, di buona moneta corrente sul mercato.</p>
<p class="C23 V17">Così il campo di Efron, che era a Macpela di fronte a Mamre, il campo con la grotta che vi si trovava, tutti gli alberi che erano nel campo e in tutti i confini all'intorno,</p>
<p class="C23 V18">furono assicurati come proprietà d'Abraamo, in presenza dei figli di Chet e di tutti quelli che entravano per la porta della città di Efron.</p>
<p class="C23 V19">Subito dopo, Abraamo seppellì sua moglie Sara nella grotta del campo di Macpela di fronte a Mamre, cioè Ebron, nel paese di Canaan.</p>
<p class="C23 V20">Il campo e la grotta che vi si trova, furono assicurati ad Abraamo, dai figli di Chet, come sepolcro di sua proprietà.</p>
<p class="C24 V1">Or Abraamo era diventato vecchio, d'età avanzata, e il SIGNORE lo aveva benedetto in ogni cosa.</p>
<p class="C24 V2">Abraamo disse al più anziano dei servi di casa sua, che aveva il governo di tutti i suoi beni: «Metti la tua mano sotto la mia coscia</p>
<p class="C24 V3">e io ti farò giurare per il SIGNORE, il Dio dei cieli e il Dio della terra, che tu non prenderai per mio figlio una moglie tra le figlie dei Cananei in mezzo ai quali abito;</p>
<p class="C24 V4">ma andrai al mio paese, dai miei parenti, e vi prenderai una moglie per mio figlio, per Isacco».</p>
<p class="C24 V5">Il servo gli rispose: «Forse quella donna non vorrà seguirmi in questo paese; dovrò allora ricondurre tuo figlio nel paese dal quale tu sei uscito?»</p>
<p class="C24 V6">Abraamo gli disse: «Guàrdati dal far tornare là mio figlio!</p>
<p class="C24 V7"> Il SIGNORE, il Dio dei cieli, che mi fece uscire dalla casa di mio padre e dal mio paese natale - e mi parlò e mi giurò dicendo: "Io darò alla tua discendenza questo paese" - egli stesso manderà il suo angelo davanti a te e tu prenderai di là una moglie per mio figlio.</p>
<p class="C24 V8">Se la donna non vorrà seguirti, allora sarai sciolto da questo giuramento che ti faccio fare; soltanto, non ricondurre là mio figlio».</p>
<p class="C24 V9">E il servo pose la mano sotto la coscia d'Abraamo suo signore, e gli giurò di fare queste cose.</p>
<p class="C24 V10">Poi il servo prese dieci cammelli, tra i cammelli del suo signore, e partì, avendo a sua disposizione tutti i beni del suo signore; e, messosi in viaggio, giunse in Mesopotamia, alla città di Naor.</p>
<p class="C24 V11">Dopo aver fatto riposare sulle ginocchia i cammelli fuori della città presso un pozzo d'acqua, verso sera, all'ora in cui le donne escono ad attinger acqua, disse:</p>
<p class="C24 V12">«O SIGNORE, Dio del mio signore Abraamo, ti prego, fammi fare quest'oggi un felice incontro; usa bontà verso Abraamo mio signore!</p>
<p class="C24 V13">Ecco, io sto qui presso questa sorgente; e le figlie degli abitanti della città usciranno ad attingere acqua.</p>
<p class="C24 V14">Fa' che la fanciulla alla quale dirò: "Abbassa, ti prego, la tua brocca perché io beva", e che mi risponderà: "Bevi, e darò da bere anche ai tuoi cammelli", sia quella che tu hai destinata al tuo servo Isacco. Da questo comprenderò che tu hai usato bontà verso il mio signore».</p>
<p class="C24 V15">Non aveva ancora finito di parlare, quand'ecco uscire, con la sua brocca sulla spalla, Rebecca, figlia di Betuel figlio di Milca, moglie di Naor fratello d'Abraamo.</p>
<p class="C24 V16">La fanciulla era molto bella d'aspetto, vergine; nessun uomo l'aveva conosciuta. Lei scese alla sorgente, riempì la brocca e risalì.</p>
<p class="C24 V17">Il servo le corse incontro e le disse: «Ti prego, fammi bere un po' d'acqua della tua brocca».</p>
<p class="C24 V18">Lei rispose: «Bevi, mio signore»; e s'affrettò a calare la brocca sulla mano e gli diede da bere.</p>
<p class="C24 V19">Quand'ebbe finito di dargli da bere, disse: «Io ne attingerò anche per i tuoi cammelli finché abbiano bevuto a sufficienza».</p>
<p class="C24 V20">E presto vuotò la sua brocca nell'abbeveratoio, corse di nuovo al pozzo ad attingere acqua e ne attinse per tutti i cammelli di lui.</p>
<p class="C24 V21">Quell'uomo la contemplava in silenzio, per sapere se il SIGNORE avesse o no dato successo al suo viaggio.</p>
<p class="C24 V22">Quando i cammelli ebbero finito di bere, l'uomo prese un anello d'oro del peso di mezzo siclo, e due braccialetti del peso di dieci sicli d'oro, per i polsi di lei, e disse:</p>
<p class="C24 V23">«Di chi sei figlia? Dimmelo, ti prego. V'è posto in casa di tuo padre per alloggiarci?»</p>
<p class="C24 V24">Rispose a lui: «Sono figlia di Betuel, figlio di Milca, che lei partorì a Naor».</p>
<p class="C24 V25">E aggiunse: «C'è da noi paglia e foraggio in abbondanza e anche posto da alloggiare».</p>
<p class="C24 V26">Allora l'uomo s'inchinò, adorò il SIGNORE, e disse:</p>
<p class="C24 V27">«Benedetto sia il SIGNORE, il Dio d'Abraamo mio signore, che non ha cessato di essere buono e fedele verso il mio signore! Quanto a me, il SIGNORE mi ha messo sulla via della casa dei fratelli del mio signore».</p>
<p class="C24 V28">E la fanciulla corse a raccontare queste cose a casa di sua madre.</p>
<p class="C24 V29">Rebecca aveva un fratello chiamato Labano. Labano corse fuori da quell'uomo alla sorgente.</p>
<p class="C24 V30">Com'ebbe veduto l'anello e i braccialetti ai polsi di sua sorella ed ebbe udito le parole di Rebecca sua sorella che diceva: «Quell'uomo mi ha parlato così», andò da quell'uomo, che se ne stava presso ai cammelli, vicino alla sorgente,</p>
<p class="C24 V31">e disse: «Entra, benedetto dal SIGNORE! perché stai fuori? Io ho preparato la casa e un luogo per i cammelli».</p>
<p class="C24 V32">L'uomo entrò in casa e Labano scaricò i cammelli, diede paglia e foraggio ai cammelli e portò acqua per lavare i piedi a lui e a quelli che erano con lui.</p>
<p class="C24 V33">Poi gli fu posto davanti da mangiare, ma egli disse: «Non mangerò finché non abbia fatto la mia ambasciata». E l'altro disse: «Parla».</p>
<p class="C24 V34">Egli disse: «Io sono servo d'Abraamo.</p>
<p class="C24 V35">Il SIGNORE ha benedetto abbondantemente il mio signore, che è diventato ricco; gli ha dato pecore e buoi, argento e oro, servi e serve, cammelli e asini.</p>
<p class="C24 V36">Or Sara, moglie del mio signore, ha partorito nella sua vecchiaia un figlio al mio padrone, il quale gli ha dato tutto quello che possiede.</p>
<p class="C24 V37"> Il mio signore mi ha fatto giurare, dicendo: "Non prenderai per mio figlio una moglie tra le figlie dei Cananei, nel paese dei quali abito;</p>
<p class="C24 V38"> ma andrai alla casa di mio padre, alla mia famiglia, a prendervi una moglie per mio figlio".</p>
<p class="C24 V39"> E io dissi al mio padrone: "Forse quella donna non vorrà seguirmi".</p>
<p class="C24 V40"> Egli rispose: "Il SIGNORE, davanti al quale ho camminato, manderà con te il suo angelo e darà successo al tuo viaggio; così tu potrai prendere per mio figlio una moglie dalla mia famiglia e dalla casa di mio padre.</p>
<p class="C24 V41"> Sarai sciolto dal giuramento che ti faccio fare, solo quando sarai andato alla mia famiglia; e, se non vorranno dartela, allora sarai sciolto dal giuramento che mi fai".</p>
<p class="C24 V42"> Oggi sono arrivato alla sorgente e ho detto: "SIGNORE, Dio del mio signore Abraamo, se gradisci dar successo al viaggio che ho intrapreso,</p>
<p class="C24 V43">ecco, io mi fermo presso questa sorgente; fa' che la fanciulla che uscirà ad attingere acqua, alla quale dirò: «Ti prego, dammi da bere un po' d'acqua della tua brocca»,</p>
<p class="C24 V44"> e che mi dirà: «Bevi pure, e ne attingerò anche per i tuoi cammelli», sia la moglie che il SIGNORE ha destinata al figlio del mio signore".</p>
<p class="C24 V45">E, prima che avessi finito di parlare in cuor mio, ecco uscire Rebecca con la sua brocca sulla spalla, scendere alla sorgente e attingere l'acqua. Allora io le ho detto:</p>
<p class="C24 V46"> "Ti prego, fammi bere!" Ed ella si è affrettata a calare la brocca dalla spalla e mi ha risposto: "Bevi! e darò da bere anche ai tuoi cammelli". Così ho bevuto io, e lei ha abbeverato anche i cammelli.</p>
<p class="C24 V47">Poi l'ho interrogata e le ho detto: "Di chi sei figlia?" Lei ha risposto: "Son figlia di Betuel, il figlio che Milca partorì a Naor". Allora io le ho messo l'anello al naso e i braccialetti ai polsi.</p>
<p class="C24 V48">Mi sono inchinato, ho adorato il SIGNORE e ho benedetto il SIGNORE, il Dio d'Abraamo mio signore, che mi ha guidato sulla giusta via a prendere per suo figlio la figlia del fratello del mio signore.</p>
<p class="C24 V49">Ora, se volete usare bontà e fedeltà verso il mio signore, ditemelo; e se no, ditemelo lo stesso, e io mi volgerò a destra o a sinistra».</p>
<p class="C24 V50">Allora Labano e Betuel risposero: «La cosa procede dal SIGNORE; noi non possiamo dirti né male né bene.</p>
<p class="C24 V51">Ecco, Rebecca ti sta davanti: prendila, va' , e sia moglie del figlio del tuo signore, come il SIGNORE ha detto».</p>
<p class="C24 V52">Quando il servo d'Abraamo udì le loro parole, si prostrò a terra davanti al SIGNORE.</p>
<p class="C24 V53">Poi il servo tirò fuori oggetti d'argento, oggetti d'oro, vesti e li diede a Rebecca; donò anche delle cose preziose al fratello e alla madre di lei.</p>
<p class="C24 V54">Poi mangiarono e bevvero, egli e gli uomini che erano con lui, e passarono lì la notte. La mattina, quando si furono alzati, il servo disse: «Lasciatemi tornare dal mio signore».</p>
<p class="C24 V55">E il fratello e la madre di Rebecca dissero: «Rimanga la fanciulla ancora alcuni giorni con noi, almeno una decina; poi se ne andrà».</p>
<p class="C24 V56">Ma egli rispose loro: «Non mi trattenete, giacché il SIGNORE ha dato successo al mio viaggio; lasciatemi partire, perché io me ne torni dal mio signore».</p>
<p class="C24 V57">Allora dissero: «Chiamiamo la fanciulla e sentiamo lei stessa».</p>
<p class="C24 V58">Chiamarono Rebecca e le dissero: «Vuoi andare con quest'uomo?» Ed ella rispose: «Sì, andrò».</p>
<p class="C24 V59">Così lasciarono andare Rebecca, loro sorella, e la sua nutrice con il servo d'Abraamo e la sua gente.</p>
<p class="C24 V60">Benedissero Rebecca e le dissero: «Sorella nostra, possa tu divenire migliaia di miriadi e possa la tua discendenza impadronirsi delle città dei suoi nemici!»</p>
<p class="C24 V61">Rebecca si levò con le sue serve, montarono sui cammelli e seguirono quell'uomo. Il servo prese Rebecca e se ne andò.</p>
<p class="C24 V62">Isacco era tornato dal pozzo di Lacai-Roi e abitava nella regione meridionale.</p>
<p class="C24 V63">Isacco era uscito, sul far della sera, per meditare nella campagna; e, alzando gli occhi, guardò, e vide venire dei cammelli.</p>
<p class="C24 V64">Anche Rebecca alzò gli occhi, vide Isacco, saltò giù dal cammello,</p>
<p class="C24 V65">e disse al servo: «Chi è quell'uomo che viene per la campagna incontro a noi?» Il servo rispose: «È il mio signore». Ed ella, preso il velo, si coprì.</p>
<p class="C24 V66">Il servo raccontò a Isacco tutto quello che aveva fatto.</p>
<p class="C24 V67">E Isacco condusse Rebecca nella tenda di Sara sua madre, la prese, ed ella divenne sua moglie, ed egli l'amò. Così Isacco fu consolato dopo la morte di sua madre.</p>
<p class="C25 V1">Poi Abraamo prese un'altra moglie, di nome Chetura.</p>
<p class="C25 V2">Questa gli partorì Zimran, Iocsan, Medan, Madian, Isbac e Suac.</p>
<p class="C25 V3">Iocsan generò Seba e Dedan. I figli di Dedan furono gli Assurim, i Letusim e i Leummim.</p>
<p class="C25 V4">E i figli di Madian furono Efa, Efer, Anoc, Abida ed Eldaa. Tutti questi furono i figli di Chetura.</p>
<p class="C25 V5">Abraamo diede tutto ciò che possedeva a Isacco;</p>
<p class="C25 V6">ma ai figli delle sue concubine fece dei doni e, mentre era ancora in vita, li mandò lontano da suo figlio Isacco, verso levante, nella terra d'Oriente.</p>
<p class="C25 V7">La durata della vita d'Abraamo fu di centossettantacinque anni.</p>
<p class="C25 V8">Poi Abraamo spirò in prospera vecchiaia, attempato e sazio di giorni, e fu riunito al suo popolo.</p>
<p class="C25 V9">Isacco e Ismaele, suoi figli, lo seppellirono nella grotta di Macpela nel campo di Efron, figlio di Soar, l'Ittita, di fronte a Mamre:</p>
<p class="C25 V10">campo che Abraamo aveva comprato dai figli di Chet. Lì furono sepolti Abraamo e sua moglie Sara.</p>
<p class="C25 V11">Dopo la morte d'Abraamo, Dio benedisse suo figlio Isacco; e Isacco abitò presso il pozzo di Lacai-Roi.</p>
<p class="C25 V12">Or questi sono i discendenti d'Ismaele, figlio d'Abraamo, che Agar, l'Egiziana, serva di Sara, aveva partorito ad Abraamo.</p>
<p class="C25 V13">Questi sono i nomi dei figli d'Ismaele, secondo le loro generazioni: Nebaiot, il primogenito d'Ismaele; poi Chedar, Adbeel, Mibsam,</p>
<p class="C25 V14">Misma, Duma, Massa,</p>
<p class="C25 V15">Adad, Tema, Ietur, Nafis e Chedma.</p>
<p class="C25 V16">Questi sono i figli d'Ismaele e questi i loro nomi, secondo i loro villaggi e i loro accampamenti. Furono i dodici capi dei loro popoli.</p>
<p class="C25 V17">Gli anni della vita d'Ismaele furono centotrentasette; poi morì, e fu riunito al suo popolo.</p>
<p class="C25 V18">I suoi figli abitarono da Avila fino a Sur, che è di fronte all'Egitto, andando verso l'Assiria. Egli si era stabilito di fronte a tutti i suoi fratelli.</p>
<p class="C25 V19">Questi sono i discendenti d'Isacco, figlio d'Abraamo.</p>
<p class="C25 V20">Abraamo generò Isacco; Isacco aveva quarant'anni quando prese per moglie Rebecca, figlia di Betuel, l'Arameo di Paddan-Aram, e sorella di Labano, l'Arameo.</p>
<p class="C25 V21">Isacco implorò il SIGNORE per sua moglie Rebecca, perché ella era sterile. Il SIGNORE l'esaudì e Rebecca, sua moglie, concepì.</p>
<p class="C25 V22">I bambini si urtavano nel suo grembo ed ella disse: «Se così è, perché vivo?» E andò a consultare il SIGNORE.</p>
<p class="C25 V23">Il SIGNORE le disse: «Due nazioni sono nel tuo grembo e due popoli separati usciranno dal tuo seno. Uno dei due popoli sarà più forte dell'altro, e il maggiore servirà il minore».</p>
<p class="C25 V24">Quando venne per lei il tempo di partorire, ecco che lei aveva due gemelli nel grembo.</p>
<p class="C25 V25">Il primo che nacque era rosso e peloso come un mantello di pelo. Così fu chiamato Esaù.</p>
<p class="C25 V26">Dopo nacque suo fratello, che con la mano teneva il calcagno di Esaù e fu chiamato Giacobbe. Isacco aveva sessant'anni quando Rebecca li partorì.</p>
<p class="C25 V27">I due bambini crebbero; Esaù divenne un esperto cacciatore, un uomo di campagna, e Giacobbe un uomo tranquillo che se ne stava nelle tende.</p>
<p class="C25 V28">Isacco amava Esaù, perché la cacciagione era di suo gusto. Rebecca invece amava Giacobbe.</p>
<p class="C25 V29">Or mentre Giacobbe faceva cuocere una minestra, Esaù sopraggiunse dai campi, tutto stanco.</p>
<p class="C25 V30">Esaù disse a Giacobbe: «Dammi per favore da mangiare un po' di questa minestra rossa, perché sono stanco». Perciò fu chiamato Edom.</p>
<p class="C25 V31">Giacobbe gli rispose: «Vendimi prima di tutto la tua primogenitura».</p>
<p class="C25 V32">Esaù disse: «Ecco, io sto morendo; a che mi serve la primogenitura?»</p>
<p class="C25 V33">Giacobbe disse: «Prima, giuramelo». Esaù glielo giurò e vendette la sua primogenitura a Giacobbe.</p>
<p class="C25 V34">Allora Giacobbe diede a Esaù del pane e della minestra di lenticchie. Egli mangiò e bevve; poi si alzò, e se ne andò. Fu in questo modo che Esaù disprezzò la primogenitura.</p>
<p class="C26 V1">Nel paese ci fu una carestia, oltre la prima che c'era già stata ai tempi d'Abraamo, e Isacco andò da Abimelec, re dei Filistei, a Gherar.</p>
<p class="C26 V2">Il SIGNORE gli apparve e gli disse: «Non scendere in Egitto; abita nel paese che io ti dirò.</p>
<p class="C26 V3">Soggiorna in questo paese e io sarò con te e ti benedirò, perché io darò a te e alla tua discendenza tutti questi paesi e manterrò il giuramento che feci ad Abraamo tuo padre.</p>
<p class="C26 V4">Moltiplicherò la tua discendenza come le stelle del cielo e darò alla tua discendenza tutti questi paesi; tutte le nazioni della terra saranno benedette nella tua discendenza,</p>
<p class="C26 V5">perché Abraamo ubbidì alla mia voce e osservò quello che gli avevo ordinato: i miei comandamenti, i miei statuti e le mie leggi».</p>
<p class="C26 V6">Così Isacco rimase a Gherar.</p>
<p class="C26 V7">Quando la gente del luogo gli faceva delle domande intorno a sua moglie, egli rispondeva: «È mia sorella», perché aveva paura di dire: «È mia moglie». «Non vorrei», egli pensava, «che la gente del luogo mi uccida, a causa di Rebecca». Infatti lei era di bell'aspetto.</p>
<p class="C26 V8">Mentre era là da molto tempo, avvenne che Abimelec, re dei Filistei, si affacciò alla finestra e vide che Isacco scherzava con Rebecca sua moglie.</p>
<p class="C26 V9"> Allora Abimelec chiamò Isacco e gli disse: «Certo, costei è tua moglie; come mai dunque hai detto: "È mia sorella"?» Isacco rispose: «Perché dicevo: "Non vorrei essere messo a morte a causa di lei"».</p>
<p class="C26 V10">E Abimelec: «Che ci hai fatto? Poco ci mancava che qualcuno del popolo si unisse a tua moglie, e tu ci avresti attirato addosso una grande colpa».</p>
<p class="C26 V11">E Abimelec diede quest'ordine a tutto il popolo: «Chiunque toccherà quest'uomo o sua moglie sia messo a morte».</p>
<p class="C26 V12">Isacco seminò in quel paese, e in quell'anno raccolse il centuplo; il SIGNORE lo benedisse.</p>
<p class="C26 V13">Quest'uomo divenne grande, andò crescendo sempre più, finché diventò ricchissimo:</p>
<p class="C26 V14">fu padrone di greggi di pecore, di mandrie di buoi e di numerosa servitù. I Filistei lo invidiavano.</p>
<p class="C26 V15">Perciò turarono e riempirono di terra tutti i pozzi che i servi di suo padre avevano scavati, al tempo d'Abraamo suo padre,</p>
<p class="C26 V16">e Abimelec disse ad Isacco: «Vattene via da noi, perché tu sei molto più potente di noi».</p>
<p class="C26 V17">Isacco allora partì di là, s'accampò nella valle di Gherar e vi si stabilì.</p>
<p class="C26 V18">Isacco scavò di nuovo i pozzi d'acqua, che erano stati scavati al tempo di suo padre Abraamo, e che i Filistei avevano turato dopo la morte d'Abraamo; e li chiamò con gli stessi nomi con cui li aveva chiamati suo padre.</p>
<p class="C26 V19">I servi d'Isacco scavarono nella valle e vi trovarono un pozzo d'acqua viva.</p>
<p class="C26 V20">Ma i pastori di Gherar litigarono con i pastori d'Isacco, dicendo: «L'acqua è nostra». Così egli chiamò il pozzo Esec, perché quelli avevano litigato con lui.</p>
<p class="C26 V21">Poi i servi scavarono un altro pozzo e quelli litigarono anche per questo. E Isacco lo chiamò Sitna.</p>
<p class="C26 V22">Allora egli partì di là e scavò un altro pozzo, per il quale quelli non litigarono. Ed egli lo chiamò Recobot, perché disse: «Ora il SIGNORE ci ha dato spazio libero e noi prospereremo nel paese».</p>
<p class="C26 V23">Poi di là Isacco salì a Beer-Seba.</p>
<p class="C26 V24">Il SIGNORE gli apparve quella stessa notte e gli disse: «Io sono il Dio d'Abraamo tuo padre; non temere, perché io sono con te e ti benedirò e moltiplicherò la tua discendenza per amore del mio servo Abraamo».</p>
<p class="C26 V25">In quel luogo egli costruì un altare, invocò il nome del SIGNORE e vi piantò la sua tenda. E i servi d'Isacco vi scavarono un pozzo.</p>
<p class="C26 V26">Abimelec partì da Gherar e andò da lui con Auzat, suo amico, e con Picol, capo del suo esercito.</p>
<p class="C26 V27">Isacco disse loro: «Perché venite da me, visto che mi odiate e mi avete mandato via dal vostro paese?»</p>
<p class="C26 V28">Quelli risposero: «Noi abbiamo chiaramente visto che il SIGNORE è con te; e abbiamo detto: "Si faccia ora un giuramento tra di noi", cioè fra te e noi, e facciamo un'alleanza con te.</p>
<p class="C26 V29">Giura che non ci farai alcun male, così come noi non ti abbiamo toccato, e non ti abbiamo fatto altro che del bene e t'abbiamo lasciato andare in pace. Tu sei ora benedetto dal SIGNORE».</p>
<p class="C26 V30">E Isacco fece loro un banchetto, ed essi mangiarono e bevvero.</p>
<p class="C26 V31">La mattina seguente si alzarono di buon'ora e si prestarono giuramento reciprocamente. Poi Isacco li congedò e quelli si separarono da lui in pace.</p>
<p class="C26 V32">Quello stesso giorno, i servi d'Isacco gli vennero a dare notizia del pozzo che avevano scavato, dicendogli: «Abbiamo trovato dell'acqua».</p>
<p class="C26 V33">Ed egli lo chiamò Siba. Per questo la città porta il nome di Beer-Seba fino ad oggi.</p>
<p class="C26 V34">Or Esaù, all'età di quarant'anni, prese in moglie Giudit, figlia di Beeri, l'Ittita, e Basmat, figlia di Elon, l'Ittita.</p>
<p class="C26 V35">Esse furono causa di profonda amarezza per Isacco e per Rebecca.</p>
<p class="C27 V1">Isacco era invecchiato e i suoi occhi indeboliti non ci vedevano più. Allora egli chiamò Esaù, suo figlio maggiore, e gli disse: «Figlio mio!»</p>
<p class="C27 V2">Quello rispose: «Eccomi!» E Isacco: «Ecco, io sono vecchio e non so il giorno della mia morte.</p>
<p class="C27 V3">Ora prendi, ti prego, le tue armi, le tue frecce e il tuo arco, va' fuori nei campi e prendimi un po' di selvaggina.</p>
<p class="C27 V4">Poi preparami una pietanza saporita, di quelle che mi piacciono; portamela perché io la mangi e ti benedica prima che io muoia».</p>
<p class="C27 V5">Rebecca stava ad ascoltare mentre Isacco parlava a suo figlio Esaù. Ed Esaù se ne andò nei campi per cacciare della selvaggina e portarla a suo padre.</p>
<p class="C27 V6">Rebecca parlò a suo figlio Giacobbe e gli disse: «Ho udito tuo padre che parlava con tuo fratello Esaù, e gli diceva:</p>
<p class="C27 V7">"Portami un po' di selvaggina e fammi una pietanza saporita perché io la mangi e ti benedica davanti al SIGNORE, prima che io muoia".</p>
<p class="C27 V8">Ora, figlio mio, ubbidisci alla mia voce e fa' quello che ti comando.</p>
<p class="C27 V9">Va' al gregge e prendimi due buoni capretti e io ne farò una pietanza saporita per tuo padre, di quelle che gli piacciono.</p>
<p class="C27 V10">Tu la porterai a tuo padre, perché la mangi e così ti benedica prima che egli muoia».</p>
<p class="C27 V11">Giacobbe disse a Rebecca sua madre: «Mio fratello Esaù è peloso, e io no.</p>
<p class="C27 V12">Può darsi che mio padre mi tasti e mi consideri un impostore e mi attirerò addosso una maledizione invece di una benedizione».</p>
<p class="C27 V13">Sua madre gli rispose: «Questa maledizione ricada su di me, figlio mio! Ubbidisci pure alla mia voce e va' a prendermi i capretti».</p>
<p class="C27 V14">Egli dunque andò a prenderli e li portò a sua madre; e sua madre ne preparò una pietanza saporita, di quelle che piacevano al padre di lui.</p>
<p class="C27 V15">Poi Rebecca prese i più bei vestiti di Esaù, suo figlio maggiore, i quali erano in casa presso di lei, e li fece indossare a Giacobbe suo figlio minore;</p>
<p class="C27 V16">con le pelli dei capretti gli coprì le mani e il collo, che erano senza peli.</p>
<p class="C27 V17">Poi mise in mano a suo figlio Giacobbe la pietanza saporita e il pane che aveva preparato.</p>
<p class="C27 V18">Egli andò da suo padre e gli disse: «Padre mio!» Isacco rispose: «Eccomi; chi sei tu, figlio mio?»</p>
<p class="C27 V19">Giacobbe disse a suo padre: «Sono Esaù, il tuo primogenito. Ho fatto come tu mi hai detto. Alzati, ti prego, mettiti a sedere e mangia la mia selvaggina, perché tu mi benedica».</p>
<p class="C27 V20">Isacco disse a suo figlio: «Come hai fatto a trovarne così presto, figlio mio?» E quello rispose: «Perché il SIGNORE, il tuo Dio, l'ha fatta venire sulla mia via».</p>
<p class="C27 V21">Allora Isacco disse a Giacobbe: «Avvicìnati, figlio mio, e lascia che io ti tasti, per sapere se sei proprio mio figlio Esaù, o no».</p>
<p class="C27 V22">Giacobbe s'avvicinò a suo padre Isacco; e, come questi lo ebbe tastato, disse: «La voce è la voce di Giacobbe, ma le mani sono le mani d'Esaù».</p>
<p class="C27 V23">Non lo riconobbe, perché le sue mani erano pelose come le mani di suo fratello Esaù, e lo benedisse.</p>
<p class="C27 V24">Disse: «Tu sei proprio mio figlio Esaù?» Egli rispose: «Sì».</p>
<p class="C27 V25">E Isacco gli disse: «Portami da mangiare la selvaggina di mio figlio, e io ti benedirò». Giacobbe gliene servì, e Isacco mangiò. Giacobbe gli portò anche del vino, ed egli bevve.</p>
<p class="C27 V26">Poi suo padre Isacco gli disse: «Ora avvicìnati e baciami, figlio mio».</p>
<p class="C27 V27">Egli s'avvicinò e lo baciò. E Isacco sentì l'odore dei vestiti, e lo benedisse dicendo: «Ecco, l'odore di mio figlio è come l'odore di un campo, che il SIGNORE ha benedetto.</p>
<p class="C27 V28">Dio ti conceda la rugiada del cielo, la fertilità della terra e abbondanza di frumento e di vino.</p>
<p class="C27 V29">Ti servano i popoli e le nazioni s'inchinino davanti a te. Sii padrone dei tuoi fratelli e i figli di tua madre s'inchinino davanti a te. Maledetto sia chiunque ti maledice, benedetto sia chiunque ti benedice!»</p>
<p class="C27 V30">Appena Isacco ebbe finito di benedire Giacobbe e Giacobbe se ne fu andato dalla presenza di suo padre Isacco, Esaù suo fratello giunse dalla caccia.</p>
<p class="C27 V31">Anch'egli preparò una pietanza saporita, la portò a suo padre e gli disse: «Si alzi mio padre, e mangi della selvaggina di suo figlio, perché mi benedica».</p>
<p class="C27 V32">Suo padre Isacco gli disse: «Chi sei tu?» Ed egli rispose: «Sono Esaù, tuo figlio primogenito».</p>
<p class="C27 V33">Isacco fu preso da un tremito fortissimo e disse: «E allora, chi è colui che ha preso della selvaggina e me l'ha portata? Io ho mangiato di tutto prima che tu venissi, e l'ho benedetto; e benedetto egli sarà».</p>
<p class="C27 V34">Quando Esaù udì le parole di suo padre, emise un grido forte e amarissimo. Poi disse a suo padre: «Benedici anche me, padre mio».</p>
<p class="C27 V35">Isacco rispose: «Tuo fratello è venuto con inganno e si è preso la tua benedizione».</p>
<p class="C27 V36">Ed Esaù: «Non è forse a ragione che egli è stato chiamato Giacobbe? Mi ha già soppiantato due volte: mi tolse la mia primogenitura, ed ecco che ora mi ha tolto la mia benedizione». Poi aggiunse: «Non hai serbato qualche benedizione per me?»</p>
<p class="C27 V37">Isacco rispose e disse a Esaù: «Io l'ho costituito tuo padrone, gli ho dato tutti i suoi fratelli per servi e l'ho provveduto di frumento e di vino; che potrei dunque fare per te, figlio mio?»</p>
<p class="C27 V38">Allora Esaù disse a suo padre: «Hai tu questa sola benedizione, padre mio? Benedici anche me, padre mio!» Quindi Esaù alzò la voce e pianse.</p>
<p class="C27 V39">Suo padre Isacco rispose e gli disse: «Ecco, la tua dimora sarà priva della fertilità della terra e della rugiada che scende dal cielo.</p>
<p class="C27 V40">Tu vivrai della tua spada, e sarai servo di tuo fratello; ma avverrà che, conducendo una vita errante, tu spezzerai il suo giogo dal tuo collo».</p>
<p class="C27 V41">Esaù odiava Giacobbe, a causa della benedizione datagli da suo padre, e disse in cuor suo: «I giorni del lutto di mio padre si avvicinano, allora ucciderò mio fratello Giacobbe».</p>
<p class="C27 V42">Furono riferite a Rebecca le parole di Esaù, suo figlio maggiore, e lei mandò a chiamare Giacobbe, suo figlio minore, e gli disse: «Esaù, tuo fratello, vuole vendicarsi e ucciderti.</p>
<p class="C27 V43">Ora, figlio mio, ubbidisci alla mia voce; lèvati e fuggi a Caran da mio fratello Labano,</p>
<p class="C27 V44">rimani laggiù, finché il furore di tuo fratello sia passato,</p>
<p class="C27 V45">finché l'ira di tuo fratello si sia stornata da te ed egli abbia dimenticato quello che tu gli hai fatto. Allora io manderò a farti ritornare da laggiù. Perché dovrei essere privata di voi due in uno stesso giorno?»</p>
<p class="C27 V46">Rebecca disse a Isacco: «Sono disgustata a causa di queste donne ittite. Se Giacobbe prende in moglie, tra le Ittite, tra le abitanti del paese, una come quelle, che mi giova la vita?»</p>
<p class="C28 V1">Allora Isacco chiamò Giacobbe, lo benedisse e gli diede quest'ordine: «Non prendere moglie tra le donne di Canaan.</p>
<p class="C28 V2">Parti, va' a Paddan-Aram, alla casa di Betuel, padre di tua madre, e prendi moglie là, tra le figlie di Labano, fratello di tua madre.</p>
<p class="C28 V3">Il Dio onnipotente ti benedica, ti renda fecondo e ti moltiplichi, in modo che tu diventi un'assemblea di popoli,</p>
<p class="C28 V4">e ti dia la benedizione d'Abraamo: a te e alla tua discendenza con te, perché tu possieda il paese dove sei andato peregrinando, che Dio donò ad Abraamo».</p>
<p class="C28 V5">Isacco fece partire Giacobbe, il quale andò a Paddan-Aram da Labano, figlio di Betuel, l'Arameo, fratello di Rebecca, madre di Giacobbe e di Esaù.</p>
<p class="C28 V6">Esaù vide che Isacco aveva benedetto Giacobbe e l'aveva mandato a Paddan-Aram perché vi prendesse moglie e che, benedicendolo, gli aveva dato quest'ordine: «Non prendere moglie tra le donne di Canaan»,</p>
<p class="C28 V7">e che Giacobbe aveva ubbidito a suo padre e a sua madre ed era andato a Paddan-Aram.</p>
<p class="C28 V8">Esaù comprese che le donne di Canaan non erano gradite a suo padre Isacco.</p>
<p class="C28 V9">Allora andò da Ismaele, e prese per moglie, oltre quelle che aveva già, Maalat, figlia d'Ismaele, figlio d'Abraamo, sorella di Nebaiot.</p>
<p class="C28 V10">Giacobbe partì da Beer-Seba e andò verso Caran.</p>
<p class="C28 V11">Giunse ad un certo luogo e vi passò la notte, perché il sole era già tramontato. Prese una delle pietre del luogo, se la mise per capezzale e lì si coricò.</p>
<p class="C28 V12">Fece un sogno: una scala poggiava sulla terra, mentre la sua cima toccava il cielo; e gli angeli di Dio salivano e scendevano per la scala.</p>
<p class="C28 V13">Il SIGNORE stava al di sopra di essa e gli disse: «Io sono il SIGNORE, il Dio d'Abraamo tuo padre e il Dio d'Isacco. La terra sulla quale tu stai coricato, io la darò a te e alla tua discendenza.</p>
<p class="C28 V14">La tua discendenza sarà come la polvere della terra e tu ti estenderai a occidente e a oriente, a settentrione e a meridione, e tutte le famiglie della terra saranno benedette in te e nella tua discendenza.</p>
<p class="C28 V15">Io sono con te, e ti proteggerò dovunque tu andrai e ti ricondurrò in questo paese, perché io non ti abbandonerò prima di aver fatto quello che ti ho detto».</p>
<p class="C28 V16">Quando Giacobbe si svegliò dal sonno, disse: «Certo, il SIGNORE è in questo luogo e io non lo sapevo!»</p>
<p class="C28 V17">Ebbe paura e disse: «Com'è tremendo questo luogo! Questa non è altro che la casa di Dio, e questa è la porta del cielo!»</p>
<p class="C28 V18">Giacobbe si alzò la mattina di buon'ora, prese la pietra che aveva messa come capezzale, la pose come pietra commemorativa e vi versò sopra dell'olio.</p>
<p class="C28 V19">E chiamò quel luogo Betel; mentre prima di allora il nome della città era Luz.</p>
<p class="C28 V20">Giacobbe fece un voto, dicendo: «Se Dio è con me, se mi protegge durante questo viaggio che sto facendo, se mi dà pane da mangiare e vesti da coprirmi,</p>
<p class="C28 V21">e se ritorno sano e salvo alla casa di mio padre, il SIGNORE sarà il mio Dio</p>
<p class="C28 V22">e questa pietra, che ho eretta come monumento, sarà la casa di Dio; di tutto quello che tu mi darai, io certamente ti darò la decima».</p>
<p class="C29 V1">Poi Giacobbe si mise in cammino e andò nel paese degli Orientali.</p>
<p class="C29 V2">Egli vide nei campi un pozzo e tre greggi di pecore, accovacciate lì vicino; a quel pozzo infatti si abbeveravano le greggi; ma la pietra sulla bocca del pozzo era grande.</p>
<p class="C29 V3">Dopo che tutte le greggi si erano radunate là, i pastori rotolavano la pietra dalla bocca del pozzo, abbeveravano le pecore, poi rimettevano la pietra al suo posto, sulla bocca del pozzo.</p>
<p class="C29 V4">Giacobbe disse ai pastori: «Fratelli miei, di dove siete?» Quelli risposero: «Siamo di Caran».</p>
<p class="C29 V5">Egli disse loro: «Conoscete Labano, figlio di Naor?» Ed essi: «Lo conosciamo».</p>
<p class="C29 V6">Egli disse loro: «Sta bene?» Quelli risposero: «Sta bene; ecco Rachele, sua figlia, che viene con le pecore».</p>
<p class="C29 V7">Egli disse: «Ecco, è ancora pieno giorno, e non è tempo di radunare il bestiame; abbeverate le pecore e portatele al pascolo».</p>
<p class="C29 V8">Quelli risposero: «Non possiamo, finché non siano radunate tutte le greggi; allora si rotola la pietra dalla bocca del pozzo e abbeveriamo le pecore».</p>
<p class="C29 V9">Mentre egli parlava ancora con loro, giunse Rachele con le pecore di suo padre; perché era lei che le portava al pascolo.</p>
<p class="C29 V10">Quando Giacobbe vide Rachele figlia di Labano, fratello di sua madre, e le pecore di Labano, fratello di sua madre, si avvicinò, rotolò la pietra dalla bocca del pozzo e abbeverò il gregge di Labano, fratello di sua madre.</p>
<p class="C29 V11">Poi Giacobbe baciò Rachele, alzò la voce e pianse.</p>
<p class="C29 V12">Giacobbe fece sapere a Rachele che egli era parente del padre di lei, e che era figlio di Rebecca. Ed ella corse a dirlo a suo padre.</p>
<p class="C29 V13">Appena Labano ebbe udito le notizie di Giacobbe figlio di sua sorella, gli corse incontro, l'abbracciò, lo baciò, e lo condusse a casa sua. Giacobbe raccontò a Labano tutte queste cose;</p>
<p class="C29 V14">e Labano gli disse: «Tu sei proprio mie ossa e mia carne!» Così abitò presso di lui per un mese.</p>
<p class="C29 V15">Poi Labano disse a Giacobbe: «Perché sei mio parente devi forse servirmi per nulla? Dimmi quale dev'essere il tuo salario».</p>
<p class="C29 V16">Or Labano aveva due figlie: la maggiore si chiamava Lea e la minore Rachele.</p>
<p class="C29 V17">Lea aveva gli occhi delicati, ma Rachele era avvenente e di bell'aspetto.</p>
<p class="C29 V18">Giacobbe amava Rachele e disse a Labano: «Io ti servirò sette anni, per Rachele tua figlia minore».</p>
<p class="C29 V19">Labano rispose: «È meglio che io la dia a te piuttosto che a un altro uomo; resta con me».</p>
<p class="C29 V20">Giacobbe servì sette anni per Rachele; e gli parvero pochi giorni, a causa del suo amore per lei.</p>
<p class="C29 V21">Poi Giacobbe disse a Labano: «Dammi mia moglie, perché il mio tempo è compiuto, e io andrò da lei».</p>
<p class="C29 V22">Allora Labano radunò tutta la gente del luogo e fece un banchetto.</p>
<p class="C29 V23">Ma, la sera, prese sua figlia Lea e la condusse da Giacobbe, il quale si unì a lei.</p>
<p class="C29 V24">Labano diede la sua serva Zilpa per serva a Lea, sua figlia.</p>
<p class="C29 V25">L'indomani mattina ecco che era Lea! Giacobbe disse a Labano: «Che mi hai fatto? Non è per Rachele che ti ho servito? Perché mi hai ingannato?»</p>
<p class="C29 V26">Labano rispose: «Non è usanza da noi dare la minore prima della maggiore. Finisci la settimana nuziale con questa</p>
<p class="C29 V27">e ti daremo anche l'altra, per il servizio che presterai da me per altri sette anni».</p>
<p class="C29 V28">Giacobbe fece così, e finì la settimana di quello sposalizio; poi Labano gli diede in moglie sua figlia Rachele.</p>
<p class="C29 V29">Labano diede la sua serva Bila per serva a Rachele, sua figlia.</p>
<p class="C29 V30">Giacobbe si unì pure a Rachele, e amò Rachele più di Lea, e servì Labano per altri sette anni.</p>
<p class="C29 V31">Il SIGNORE, vedendo che Lea era odiata, la rese feconda; ma Rachele era sterile.</p>
<p class="C29 V32">Lea concepì, partorì un figlio e lo chiamò Ruben, perché disse: «Il SIGNORE ha visto la mia afflizione; ora mio marito mi amerà».</p>
<p class="C29 V33">Poi concepì di nuovo e partorì un figlio, e disse: «Il SIGNORE ha udito che io ero odiata, e mi ha dato anche questo figlio». E lo chiamò Simeone.</p>
<p class="C29 V34">Concepì di nuovo e partorì un figlio, e disse: «Questa volta mio marito sarà ben unito a me, perché gli ho partorito tre figli». Per questo fu chiamato Levi.</p>
<p class="C29 V35">E concepì di nuovo, partorì un figlio e disse: «Questa volta celebrerò il SIGNORE». Perciò lo chiamò Giuda. Poi cessò d'aver figli.</p>
<p class="C30 V1">Rachele, vedendo che non partoriva figli a Giacobbe, invidiò sua sorella, e disse a Giacobbe: «Dammi dei figli, altrimenti muoio».</p>
<p class="C30 V2">Giacobbe s'irritò contro Rachele, e disse: «Sono forse io al posto di Dio che ti ha negato di essere feconda?»</p>
<p class="C30 V3">Lei rispose: «Ecco la mia serva Bila; entra da lei; ella partorirà sulle mie ginocchia e per mezzo di lei, avrò anch'io dei figli».</p>
<p class="C30 V4">Ella gli diede la sua serva Bila per moglie, e Giacobbe si unì a lei.</p>
<p class="C30 V5">Bila concepì e partorì un figlio a Giacobbe.</p>
<p class="C30 V6">Rachele disse: «Dio mi ha reso giustizia, ha anche ascoltato la mia voce e mi ha dato un figlio». Perciò lo chiamò Dan.</p>
<p class="C30 V7">Bila, serva di Rachele, concepì ancora e partorì a Giacobbe un secondo figlio.</p>
<p class="C30 V8">Rachele disse: «Ho sostenuto contro mia sorella lotte straordinarie e ho vinto». Perciò lo chiamò Neftali.</p>
<p class="C30 V9">Lea, vedendo che aveva cessato d'aver figli, prese la sua serva Zilpa e la diede a Giacobbe per moglie.</p>
<p class="C30 V10">Zilpa, serva di Lea, partorì un figlio a Giacobbe.</p>
<p class="C30 V11">E Lea disse: «Che fortuna!» E lo chiamò Gad.</p>
<p class="C30 V12">Poi Zilpa, serva di Lea, partorì a Giacobbe un secondo figlio.</p>
<p class="C30 V13">Lea disse: «Sono felice! perché le fanciulle mi chiameranno beata». Perciò lo chiamò Ascer.</p>
<p class="C30 V14">Ruben uscì al tempo della mietitura del grano e trovò nei campi delle mandragole, che portò a Lea sua madre. Allora Rachele disse a Lea: «Ti prego, dammi delle mandragole di tuo figlio!»</p>
<p class="C30 V15">Ma Lea rispose: «Ti pare poco avermi tolto il marito, che mi vuoi togliere anche le mandragole di mio figlio?» E Rachele disse: «Ebbene, si corichi pure con te questa notte, in compenso delle mandragole di tuo figlio».</p>
<p class="C30 V16">Come Giacobbe, sul far della sera, se ne tornava nei campi, Lea uscì a incontrarlo, e gli disse: «Vieni da me, perché ti ho preso per me con le mandragole di mio figlio». Ed egli si coricò con lei quella notte.</p>
<p class="C30 V17">Dio esaudì Lea, la quale concepì e partorì a Giacobbe un quinto figlio.</p>
<p class="C30 V18">E lei disse: «Dio mi ha ricompensata, perché ho dato la mia serva a mio marito». E lo chiamò Issacar.</p>
<p class="C30 V19">Lea concepì ancora e partorì a Giacobbe un sesto figlio.</p>
<p class="C30 V20">E Lea disse: «Dio mi ha fatto un bel regalo; questa volta mio marito abiterà con me, perché gli ho partorito sei figli». E lo chiamò Zabulon.</p>
<p class="C30 V21">Poi partorì una figlia, e la chiamò Dina.</p>
<p class="C30 V22">Dio si ricordò anche di Rachele; Dio l'esaudì e la rese feconda.</p>
<p class="C30 V23">Ella concepì e partorì un figlio, e disse: «Dio ha tolto la mia vergogna».</p>
<p class="C30 V24">E lo chiamò Giuseppe, dicendo: «Il SIGNORE mi aggiunga un altro figlio».</p>
<p class="C30 V25">Dopo che Rachele ebbe partorito Giuseppe, Giacobbe disse a Labano: «Lasciami partire, perché io vada a casa mia, nel mio paese.</p>
<p class="C30 V26">Dammi le mie mogli per le quali ti ho servito, i miei figli, e lasciami andare, poiché tu conosci il servizio che ti ho prestato».</p>
<p class="C30 V27">Labano gli disse: «Se ho trovato grazia agli occhi tuoi, rimani; giacché credo di indovinare che il SIGNORE mi ha benedetto per amor tuo».</p>
<p class="C30 V28">Poi disse: «Fissami il tuo salario e te lo darò».</p>
<p class="C30 V29">Giacobbe gli rispose: «Tu sai in che modo ti ho servito e quello che è diventato il tuo bestiame nelle mie mani.</p>
<p class="C30 V30">Infatti quello che avevi prima della mia venuta era poco, ma ora si è molto accresciuto. Il SIGNORE ti ha benedetto dovunque io ho messo il piede. Ora, quando lavorerò anch'io per la mia casa?»</p>
<p class="C30 V31">Labano gli disse: «Che cosa ti devo dare?» Giacobbe rispose: «Non darmi nulla; se acconsenti a quello che sto per dirti, io pascolerò di nuovo le tue greggi e ne avrò cura.</p>
<p class="C30 V32">Passerò quest'oggi in mezzo a tutte le tue greggi, mettendo da parte ogni agnello nero tra le pecore, ogni agnello macchiato e vaiolato; e tra le capre, le vaiolate e le macchiate. Quello sarà il mio salario.</p>
<p class="C30 V33">Così da ora innanzi la mia giustizia parlerà per me in tua presenza quando verrai ad accertare il mio salario: tutto ciò che non sarà macchiato o vaiolato fra le capre e nero tra gli agnelli, sarà rubato, se si troverà presso di me».</p>
<p class="C30 V34">Labano disse: «Ebbene, sia come tu dici!»</p>
<p class="C30 V35">Quello stesso giorno mise da parte i becchi striati e vaiolati e tutte le capre macchiate o vaiolate, tutto quello che aveva del bianco e tutto quello che era nero fra gli agnelli, e li affidò ai suoi figli.</p>
<p class="C30 V36">Labano frappose la distanza di tre giornate di cammino tra sé e Giacobbe; Giacobbe pascolava il rimanente delle greggi di Labano.</p>
<p class="C30 V37">Giacobbe prese dei rami verdi di pioppo, di mandorlo e di platano e vi fece delle scortecciature bianche, mettendo allo scoperto il bianco dei rami.</p>
<p class="C30 V38">Poi collocò i rami, che aveva scortecciati, nei rigagnoli, negli abbeveratoi dove le pecore venivano a bere, proprio davanti alle pecore, ed esse entravano in calore quando venivano a bere.</p>
<p class="C30 V39">Le pecore dunque entravano in calore presso quei rami e figliavano agnelli striati, macchiati e vaiolati.</p>
<p class="C30 V40">Poi Giacobbe metteva da parte questi agnelli e faceva volgere gli occhi delle pecore verso tutto quello che era striato e tutto quello che era nero nel gregge di Labano. Egli si formò così delle greggi a parte, che non unì alle greggi di Labano.</p>
<p class="C30 V41">Tutte le volte che le pecore vigorose del gregge entravano in calore, Giacobbe metteva i rami nei rigagnoli, sotto gli occhi delle pecore, perché le pecore entrassero in calore vicino a quei rami;</p>
<p class="C30 V42">ma quando le pecore erano deboli, non ve le metteva; così gli agnelli deboli erano di Labano e i vigorosi di Giacobbe.</p>
<p class="C30 V43">Quest'uomo diventò ricchissimo, ed ebbe greggi numerose, serve, servi, cammelli e asini.</p>
<p class="C31 V1">Giacobbe sentì che i figli di Labano dicevano: «Giacobbe ha preso tutto quello che era di nostro padre e, con quello che era di nostro padre, si è fatto tutta questa ricchezza».</p>
<p class="C31 V2">Giacobbe osservò pure il volto di Labano e vide che non era più, verso di lui, quello di prima.</p>
<p class="C31 V3">Il SIGNORE disse a Giacobbe: «Torna al paese dei tuoi padri, dai tuoi parenti, e io sarò con te».</p>
<p class="C31 V4">Allora Giacobbe mandò a chiamare Rachele e Lea perché venissero ai campi, presso il suo gregge,</p>
<p class="C31 V5">e disse loro: «Io vedo che il volto di vostro padre non è più, verso di me, quello di prima; ma il Dio di mio padre è stato con me.</p>
<p class="C31 V6">Voi sapete che io ho servito vostro padre con tutte le mie forze,</p>
<p class="C31 V7">mentre vostro padre mi ha ingannato e ha mutato il mio salario dieci volte; ma Dio non gli ha permesso di farmi del male.</p>
<p class="C31 V8">Quand'egli diceva: "I macchiati saranno il tuo salario", tutto il gregge figliava agnelli macchiati. Quando diceva: "Gli striati saranno il tuo salario", tutto il gregge figliava agnelli striati.</p>
<p class="C31 V9">Così Dio ha tolto il bestiame a vostro padre e lo ha dato a me.</p>
<p class="C31 V10">Una volta, quando le pecore entravano in calore, io alzai gli occhi e vidi in sogno che i maschi, che montavano le femmine, erano striati, macchiati o chiazzati.</p>
<p class="C31 V11">L'angelo di Dio mi disse nel sogno: "Giacobbe!" Io risposi: "Eccomi!"</p>
<p class="C31 V12">L'angelo disse: "Alza ora gli occhi e guarda; tutti i maschi che montano le femmine sono striati, macchiati o chiazzati, perché ho visto tutto quello che Labano ti fa.</p>
<p class="C31 V13">Io sono il Dio di Betel, dove tu versasti dell'olio su una pietra commemorativa e mi facesti un voto. Ora àlzati, parti da questo paese e torna al tuo paese natìo"».</p>
<p class="C31 V14">Rachele e Lea gli risposero: «Abbiamo forse ancora qualche parte o eredità in casa di nostro padre?</p>
<p class="C31 V15">Non ci ha forse trattate da straniere, quando ci ha vendute e ha per di più divorato il nostro denaro?</p>
<p class="C31 V16">Tutte le ricchezze che Dio ha tolte a nostro padre, sono nostre e dei nostri figli. Fa' dunque tutto quello che Dio ti ha detto».</p>
<p class="C31 V17">Allora Giacobbe si alzò, mise i suoi figli e le sue mogli sui cammelli</p>
<p class="C31 V18">e portò via tutto il suo bestiame - tutti i beni che si era procurato, il bestiame che gli apparteneva e che aveva acquistato in Paddan-Aram - per andarsene da suo padre Isacco nel paese di Canaan.</p>
<p class="C31 V19">Or mentre Labano se ne era andato a tosare le sue pecore, Rachele rubò gli idoli di suo padre.</p>
<p class="C31 V20">Giacobbe ingannò Labano l'Arameo, perché non gli disse che stava per fuggire.</p>
<p class="C31 V21">Così se ne fuggì, con tutto quello che aveva; si levò, passò il fiume e si diresse verso il monte di Galaad.</p>
<p class="C31 V22">Il terzo giorno avvertirono Labano che Giacobbe era fuggito.</p>
<p class="C31 V23">Allora egli prese con sé i suoi fratelli, lo inseguì per sette giornate di cammino e lo raggiunse al monte di Galaad.</p>
<p class="C31 V24">Ma Dio venne da Labano l'Arameo, di notte, in un sogno, e gli disse: «Guàrdati dal parlare a Giacobbe, né in bene né in male».</p>
<p class="C31 V25">Labano dunque raggiunse Giacobbe. Giacobbe aveva piantato la sua tenda sul monte; anche Labano e i suoi fratelli avevano piantato le loro sul monte di Galaad.</p>
<p class="C31 V26">Allora Labano disse a Giacobbe: «Che hai fatto? Mi hai ingannato e portato via le mie figlie come prigioniere di guerra.</p>
<p class="C31 V27">Perché sei fuggito di nascosto e mi hai ingannato e non mi hai avvertito? Io ti avrei congedato con gioia e canti, al suono di timpano e di cetra.</p>
<p class="C31 V28">E non mi hai neppure permesso di baciare i miei figli e le mie figlie! Tu hai agito da stolto.</p>
<p class="C31 V29"> Ora è in mio potere di farvi del male, ma il Dio di vostro padre mi parlò la notte scorsa, dicendo: "Guàrdati dal parlare a Giacobbe, né in bene né in male".</p>
<p class="C31 V30">Ora certo te ne sei andato poiché avevi nostalgia della casa di tuo padre, ma perché hai rubato i miei dèi?»</p>
<p class="C31 V31">Giacobbe rispose a Labano: «Avevo paura, perché mi son detto che mi avresti tolto con la forza le tue figlie.</p>
<p class="C31 V32">Ma chiunque sia colui presso il quale troverai i tuoi dèi, egli deve morire! In presenza dei nostri fratelli, riscontra ciò che è tuo fra le cose mie e prenditelo!» Giacobbe ignorava che Rachele avesse rubato gli idoli.</p>
<p class="C31 V33">Labano dunque entrò nella tenda di Giacobbe, nella tenda di Lea e nella tenda delle due serve, ma non trovò nulla. Uscito dalla tenda di Lea, entrò nella tenda di Rachele.</p>
<p class="C31 V34">Ora Rachele aveva preso gli idoli, li aveva messi nella sella del cammello e si era seduta sopra quelli. Labano frugò tutta la tenda e non trovò nulla.</p>
<p class="C31 V35">Lei disse a suo padre: «Il mio signore non si adiri se io non posso alzarmi davanti a te, perché ho le solite ricorrenze delle donne». Egli cercò, ma non trovò gli idoli.</p>
<p class="C31 V36">Allora Giacobbe si adirò e si mise a litigare con Labano, dicendo: «Qual è il mio delitto, e quale il mio peccato, perché tu mi abbia inseguito con tanto ardore?</p>
<p class="C31 V37">Tu hai frugato tutta la mia roba; che hai trovato di tutta la roba di casa tua? Mettilo qui davanti ai miei e tuoi fratelli e giudichino loro tra noi due!</p>
<p class="C31 V38">Ecco, sono stato con te venti anni, le tue pecore e le tue capre non hanno abortito e io non ho mangiato i montoni del tuo gregge.</p>
<p class="C31 V39">Io non ti ho mai portato una bestia sbranata; ne ho subìto il danno io; tu mi chiedevi conto di quello che era stato rubato di giorno o rubato di notte.</p>
<p class="C31 V40">Di giorno, mi consumava il caldo; di notte, il gelo; il sonno fuggiva dagli occhi miei.</p>
<p class="C31 V41">Ecco vent'anni che sono in casa tua; ti ho servito quattordici anni per le tue due figlie e sei anni per le tue pecore, e tu hai modificato il mio salario dieci volte.</p>
<p class="C31 V42">Se il Dio di mio padre, il Dio d'Abraamo e il Terrore d'Isacco non fosse stato con me, ora tu mi avresti certo rimandato a mani vuote. Dio ha visto la mia afflizione e la fatica delle mie mani e la notte scorsa ha pronunziato la sua sentenza».</p>
<p class="C31 V43">Labano rispose a Giacobbe dicendo: «Queste figlie sono mie figlie, questi figli sono miei figli, queste pecore sono pecore mie e tutto quel che vedi è mio. E che posso fare io oggi a queste mie figlie o ai figli che esse hanno partorito?</p>
<p class="C31 V44">Or dunque vieni, facciamo un patto fra me e te ed esso serva di testimonianza fra me e te».</p>
<p class="C31 V45">Giacobbe prese una pietra e la eresse come pietra commemorativa.</p>
<p class="C31 V46">Giacobbe disse ai suoi fratelli: «Raccogliete delle pietre». Essi presero delle pietre, ne fecero un mucchio e presso il mucchio mangiarono.</p>
<p class="C31 V47">Labano chiamò quel mucchio Iegar-Saaduta e Giacobbe lo chiamò Galed.</p>
<p class="C31 V48">Labano disse: «Questo mucchio è oggi testimone fra me e te». Perciò fu chiamato Galed</p>
<p class="C31 V49">e anche Mispa, perché Labano disse: «Il SIGNORE tenga l'occhio su di me e su di te quando non ci vedremo l'un l'altro.</p>
<p class="C31 V50">Se tu maltratti le mie figlie e se prendi altre mogli oltre alle mie figlie, non un uomo sarà con noi; ma, bada, Dio sarà testimone fra me e te».</p>
<p class="C31 V51">Labano disse ancora a Giacobbe: «Ecco questo mucchio e la pietra commemorativa che ho eretta fra me e te.</p>
<p class="C31 V52">Sia questo mucchio testimone e sia questa pietra commemorativa testimone che io non passerò oltre questo mucchio per andare da te e che tu non passerai oltre questo mucchio e questa pietra commemorativa per fare del male.</p>
<p class="C31 V53">Il Dio d'Abraamo e il Dio di Naor, il Dio del padre loro, sia giudice tra di noi!» Giacobbe giurò per il Terrore d'Isacco suo padre.</p>
<p class="C31 V54">Poi Giacobbe offrì un sacrificio sul monte e invitò i suoi fratelli a mangiare del pane. Essi dunque mangiarono del pane e passarono la notte sul monte.</p>
<p class="C31 V55">La mattina Labano si alzò di buon'ora, baciò i suoi figli e le sue figlie e li benedisse. Poi Labano se ne andò e tornò a casa sua.</p>
<p class="C32 V1">Giacobbe continuò il suo cammino e gli vennero incontro degli angeli di Dio.</p>
<p class="C32 V2">Come Giacobbe li vide, disse: «Questo è l'esercito di Dio». E chiamò quel luogo Maanaim.</p>
<p class="C32 V3">Giacobbe mandò davanti a sé dei messaggeri a Esaù suo fratello, nel paese di Seir, nella campagna di Edom.</p>
<p class="C32 V4">E diede loro quest'ordine: «Direte queste cose a Esaù mio signore: "Così dice il tuo servo Giacobbe: Io ho abitato presso Labano e vi sono rimasto fino ad ora;</p>
<p class="C32 V5">ho buoi, asini, pecore, servi e serve; lo mando a dire al mio signore, per trovare grazia ai tuoi occhi"».</p>
<p class="C32 V6">I messaggeri tornarono da Giacobbe, dicendo: «Siamo andati da tuo fratello Esaù ed eccolo che ti viene incontro con quattrocento uomini».</p>
<p class="C32 V7">Allora Giacobbe fu preso da gran paura e angoscia, divise in due schiere la gente, le greggi, gli armenti, i cammelli che erano con lui e disse:</p>
<p class="C32 V8">«Se Esaù viene contro una delle schiere e la batte, l'altra che rimane potrà salvarsi».</p>
<p class="C32 V9">Poi Giacobbe disse: «O Dio d'Abraamo mio padre, Dio di mio padre Isacco! O SIGNORE, che mi dicesti: "Torna al tuo paese, dai tuoi parenti e ti farò del bene",</p>
<p class="C32 V10">io sono troppo piccolo per essere degno di tutta la benevolenza che hai usata e di tutta la fedeltà che hai dimostrata al tuo servo; perché quando passai questo Giordano avevo solo il mio bastone, e ora ho due schiere.</p>
<p class="C32 V11">Liberami, ti prego, dalle mani di mio fratello, dalle mani di Esaù, perché io ho paura di lui e temo che venga e mi assalga, non risparmiando né madre né figli.</p>
<p class="C32 V12">Tu dicesti: "Certo, io ti farò del bene e farò diventare la tua discendenza come la sabbia del mare, tanto numerosa che non la si può contare"».</p>
<p class="C32 V13">Egli rimase là quella notte; e di ciò che possedeva prese di che fare un dono a suo fratello Esaù:</p>
<p class="C32 V14">duecento capre e venti becchi, duecento pecore e venti montoni,</p>
<p class="C32 V15">trenta cammelle che allattavano e i loro piccoli, quaranta vacche e dieci tori, venti asine e dieci puledri.</p>
<p class="C32 V16">Li consegnò ai suoi servi, gregge per gregge separatamente, e disse ai suoi servi: «Passate davanti a me e lasciate qualche intervallo tra gregge e gregge».</p>
<p class="C32 V17">E diede quest'ordine al primo: «Quando mio fratello Esaù t'incontrerà e ti chiederà: "Di chi sei? dove vai? a chi appartiene questo gregge che va davanti a te?"</p>
<p class="C32 V18">tu risponderai: "Al tuo servo Giacobbe; è un dono inviato al mio signore Esaù: ecco, egli stesso viene dietro di noi"».</p>
<p class="C32 V19">Diede lo stesso ordine al secondo, al terzo e a tutti quelli che seguivano le greggi, dicendo: «In questo modo parlerete a Esaù, quando lo troverete,</p>
<p class="C32 V20">e direte: "Ecco il tuo servo Giacobbe; egli stesso viene dietro a noi"». Perché diceva: «Io lo placherò con il dono che mi precede e dopo soltanto mi presenterò a lui; forse mi farà buona accoglienza».</p>
<p class="C32 V21">Così il dono andò davanti a lui ed egli passò la notte nell'accampamento.</p>
<p class="C32 V22">Quella notte si alzò, prese le sue due mogli, le sue due serve, i suoi undici figli e passò il guado dello Iabboc.</p>
<p class="C32 V23">Li prese, fece loro passare il torrente e lo fece passare a tutto quello che possedeva.</p>
<p class="C32 V24">Giacobbe rimase solo e un uomo lottò con lui fino all'apparire dell'alba;</p>
<p class="C32 V25">quando quest'uomo vide che non poteva vincerlo, gli toccò la giuntura dell'anca, e la giuntura dell'anca di Giacobbe fu slogata, mentre quello lottava con lui.</p>
<p class="C32 V26">E l'uomo disse: «Lasciami andare, perché spunta l'alba». E Giacobbe: «Non ti lascerò andare prima che tu mi abbia benedetto!»</p>
<p class="C32 V27">L'altro gli disse: «Qual è il tuo nome?» Ed egli rispose: «Giacobbe».</p>
<p class="C32 V28">Quello disse: «Il tuo nome non sarà più Giacobbe, ma Israele, perché tu hai lottato con Dio e con gli uomini e hai vinto».</p>
<p class="C32 V29">Giacobbe gli chiese: «Ti prego, svelami il tuo nome». Quello rispose: «Perché chiedi il mio nome?»</p>
<p class="C32 V30">E lo benedisse lì. Giacobbe chiamò quel luogo Peniel, perché disse: «Ho visto Dio faccia a faccia e la mia vita è stata risparmiata».</p>
<p class="C32 V31">Il sole si levò quando egli ebbe passato Peniel; e Giacobbe zoppicava dall'anca.</p>
<p class="C32 V32">Per questo, fino al giorno d'oggi, gli Israeliti non mangiano il nervo della coscia che passa per la giuntura dell'anca, perché quell'uomo aveva toccato la giuntura dell'anca di Giacobbe, al punto del nervo della coscia.</p>
<p class="C33 V1">Giacobbe alzò gli occhi, guardò, ed ecco Esaù che veniva avendo con sé quattrocento uomini. Allora divise i figli tra Lea, Rachele e le due serve.</p>
<p class="C33 V2">Mise davanti le serve e i loro figli, poi Lea e i suoi due figli, e infine Rachele e Giuseppe.</p>
<p class="C33 V3">Egli stesso passò davanti a loro, e si inchinò fino a terra sette volte, finché si fu avvicinato a suo fratello.</p>
<p class="C33 V4">Ed Esaù gli corse incontro, l'abbracciò, gli si gettò al collo, lo baciò e piansero.</p>
<p class="C33 V5">Poi Esaù, alzando gli occhi, vide le donne e i bambini, e disse: «Chi sono questi che hai con te?» Giacobbe rispose: «Sono i figli che Dio si è compiaciuto di dare al tuo servo».</p>
<p class="C33 V6">Allora le serve si avvicinarono con i loro figli e si inchinarono.</p>
<p class="C33 V7">Si avvicinarono anche Lea e i suoi figli e si inchinarono. Poi si avvicinarono Giuseppe e Rachele e s'inchinarono.</p>
<p class="C33 V8">Allora Esaù disse: «Che ne vuoi fare di tutta quella schiera che ho incontrato?» Giacobbe rispose: «È per trovare grazia agli occhi del mio signore».</p>
<p class="C33 V9">Ed Esaù: «Io ho molta roba, fratello mio; tieni per te ciò che è tuo».</p>
<p class="C33 V10">Ma Giacobbe disse: «No, ti prego, se ho trovato grazia agli occhi tuoi, accetta il dono dalla mia mano, perché io ho visto il tuo volto come uno vede il volto di Dio, e tu mi hai fatto buona accoglienza.</p>
<p class="C33 V11">Ti prego, accetta il mio dono che ti è stato presentato, perché Dio è stato molto buono con me, e io ho di tutto». E tanto insistette, che Esaù l'accettò.</p>
<p class="C33 V12">Poi Esaù disse: «Partiamo, incamminiamoci, io andrò davanti a te».</p>
<p class="C33 V13">Giacobbe rispose: «Il mio signore sa che i bambini sono in tenera età e che ho con me delle pecore e delle vacche che allattano; se si forzasse la loro andatura anche per un giorno solo, le bestie morirebbero.</p>
<p class="C33 V14">Passi dunque il mio signore davanti al suo servo; e io me ne verrò pian piano, al passo del bestiame che mi precederà, e al passo dei bambini, finché arrivi presso al mio signore, a Seir».</p>
<p class="C33 V15">Esaù disse: «Permetti almeno che io lasci con te un po' della gente che ho con me». Ma Giacobbe rispose: «E perché questo? Basta che io trovi grazia agli occhi del mio signore».</p>
<p class="C33 V16">Così Esaù, in quel giorno stesso, rifece il cammino verso Seir.</p>
<p class="C33 V17">Giacobbe partì alla volta di Succot, costruì una casa per sé e fece delle capanne per il suo bestiame; per questo quel luogo fu chiamato Succot.</p>
<p class="C33 V18">Poi Giacobbe, tornando da Paddan-Aram, arrivò sano e salvo alla città di Sichem, nel paese di Canaan, e piantò le tende di fronte alla città.</p>
<p class="C33 V19">Per cento pezzi di denaro, comprò dai figli di Camor, padre di Sichem, la parte del campo dove aveva piantato le sue tende.</p>
<p class="C33 V20">Eresse qui un altare e lo chiamò El-Eloè-Israel.</p>
<p class="C34 V1">Dina, la figlia che Lea aveva partorita a Giacobbe, uscì per vedere le ragazze del paese.</p>
<p class="C34 V2">Sichem, figlio di Camor l'Ivveo, principe del paese, la vide, la rapì e si unì a lei violentandola.</p>
<p class="C34 V3">Poi egli rimase affezionato a Dina, figlia di Giacobbe; amò la giovane e parlò al cuore di lei.</p>
<p class="C34 V4">E disse a Camor suo padre: «Dammi questa ragazza in moglie».</p>
<p class="C34 V5">Or Giacobbe udì che quegli aveva disonorato sua figlia Dina; e siccome i suoi figli erano ai campi con il suo bestiame, Giacobbe tacque finché non furono tornati.</p>
<p class="C34 V6">Intanto Camor, padre di Sichem, si recò da Giacobbe per parlargli.</p>
<p class="C34 V7">I figli di Giacobbe, com'ebbero udito il fatto, tornarono dai campi; questi uomini furono addolorati e fortemente adirati perché costui aveva commesso un'infamia in Israele, unendosi alla figlia di Giacobbe: cosa che non era da farsi.</p>
<p class="C34 V8">Camor parlò loro, dicendo: «Mio figlio Sichem si è innamorato di vostra figlia; vi prego, dategliela per moglie</p>
<p class="C34 V9">e imparentatevi con noi; dateci le vostre figlie e prendete per voi le figlie nostre.</p>
<p class="C34 V10">Abiterete con noi e il paese sarà a vostra disposizione; fissate qui la vostra dimora, trafficate e acquistatevi delle proprietà».</p>
<p class="C34 V11">Allora Sichem disse al padre e ai fratelli di Dina: «Possa io trovare grazia agli occhi vostri e vi darò quello che mi direte.</p>
<p class="C34 V12">Imponetemi pure una gran dote e molti doni; io ve li darò come mi direte, ma datemi la ragazza in moglie».</p>
<p class="C34 V13">I figli di Giacobbe risposero a Sichem e a suo padre Camor, ma parlarono loro con astuzia, perché quegli aveva disonorato Dina, loro sorella.</p>
<p class="C34 V14">Dissero loro: «Questo non possiamo farlo; non possiamo dare nostra sorella a uno che non è circonciso; perché ciò sarebbe per noi un disonore.</p>
<p class="C34 V15">Acconsentiremo alla vostra richiesta soltanto a questa condizione: se sarete come siamo noi, circoncidendo ogni maschio tra di voi.</p>
<p class="C34 V16">Allora vi daremo le nostre figlie e noi ci prenderemo le figlie vostre, abiteremo con voi e diventeremo un solo popolo.</p>
<p class="C34 V17">Ma se non volete ascoltarci e non volete farvi circoncidere, noi prenderemo la nostra figlia e ce ne andremo».</p>
<p class="C34 V18">Le loro parole piacquero a Camor, e a Sichem, figlio di Camor.</p>
<p class="C34 V19">Il giovane non indugiò a fare la cosa, perché amava la figlia di Giacobbe; egli era l'uomo più onorato in tutta la casa di suo padre.</p>
<p class="C34 V20">Camor e suo figlio Sichem giunsero alla porta della loro città dicendo:</p>
<p class="C34 V21">«Questa è gente pacifica in mezzo a noi. Rimanga pure nel paese e vi traffichi, perché esso è abbastanza ampio per loro. Noi prenderemo le loro figlie per mogli e daremo loro le nostre.</p>
<p class="C34 V22">Ma questa gente acconsentirà ad abitare con noi per formare un solo popolo, a questa condizione: che ogni nostro maschio sia circonciso, come sono circoncisi loro.</p>
<p class="C34 V23">I loro armenti, le loro ricchezze e tutto il loro bestiame non saranno forse nostri? Acconsentiamo alla loro richiesta ed essi abiteranno con noi».</p>
<p class="C34 V24">Tutti quelli che erano venuti alla porta della città diedero ascolto a Camor e a suo figlio Sichem; ogni maschio si fece circoncidere: ognuno di quelli che erano venuti alla porta della città.</p>
<p class="C34 V25">Ma il terzo giorno, mentre quelli erano sofferenti, due dei figli di Giacobbe, Simeone e Levi, fratelli di Dina, presero ciascuno la propria spada, assalirono la città che si riteneva sicura, e uccisero tutti i maschi.</p>
<p class="C34 V26">Passarono a fil di spada anche Camor e suo figlio Sichem, presero Dina dalla casa di Sichem, e uscirono.</p>
<p class="C34 V27">I figli di Giacobbe si gettarono sugli uccisi e saccheggiarono la città, perché la loro sorella era stata disonorata;</p>
<p class="C34 V28">presero le loro greggi, i loro armenti, i loro asini, quanto era nella città e nei campi.</p>
<p class="C34 V29">Portarono via come bottino tutte le loro ricchezze, tutti i loro bambini, le loro mogli e tutto quello che si trovava nelle case.</p>
<p class="C34 V30">Allora Giacobbe disse a Simeone e a Levi: «Voi mi causate grande angoscia, mettendomi in cattiva luce davanti agli abitanti del paese, ai Cananei e ai Ferezei. Io non ho che pochi uomini; essi si raduneranno contro di me, mi piomberanno addosso e sarò distrutto io con la mia casa».</p>
<p class="C34 V31">Ed essi risposero: «Nostra sorella dovrebbe forse essere trattata come una prostituta?»</p>
<p class="C35 V1">Dio disse a Giacobbe: «Alzati, va' ad abitare a Betel; là farai un altare al Dio che ti apparve quando fuggivi davanti a tuo fratello Esaù».</p>
<p class="C35 V2">Allora Giacobbe disse alla sua famiglia e a tutti quelli che erano con lui: «Togliete gli dèi stranieri che sono in mezzo a voi, purificatevi e cambiatevi i vestiti;</p>
<p class="C35 V3">partiamo, andiamo a Betel; là farò un altare al Dio che mi esaudì nel giorno della mia angoscia e che è stato con me nel viaggio che ho fatto».</p>
<p class="C35 V4">Essi diedero a Giacobbe tutti gli dèi stranieri che erano nelle loro mani e gli anelli che avevano agli orecchi; Giacobbe li nascose sotto la quercia che è presso Sichem.</p>
<p class="C35 V5">Poi partirono. Il terrore di Dio invase le città che erano intorno a loro, e nessuno inseguì i figli di Giacobbe.</p>
<p class="C35 V6">Così Giacobbe e tutta la gente che aveva con sé giunsero a Luz, cioè Betel, che è nel paese di Canaan.</p>
<p class="C35 V7">Lì costruì un altare e chiamò quel luogo El-Betel, perché Dio gli era apparso lì, quando egli fuggiva davanti a suo fratello.</p>
<p class="C35 V8">Allora morì Debora, balia di Rebecca, e fu sepolta al di sotto di Betel, sotto la quercia che fu chiamata Allon-Bacut.</p>
<p class="C35 V9">Dio apparve ancora a Giacobbe, quando questi veniva da Paddan-Aram, e lo benedisse.</p>
<p class="C35 V10">Dio gli disse: «Il tuo nome è Giacobbe. Tu non sarai più chiamato Giacobbe, ma il tuo nome sarà Israele». E lo chiamò Israele.</p>
<p class="C35 V11">Dio gli disse: «Io sono il Dio onnipotente; sii fecondo e moltìplicati; una nazione, anzi una moltitudine di nazioni discenderà da te, dei re usciranno dai tuoi lombi;</p>
<p class="C35 V12">darò a te e alla tua discendenza dopo di te il paese che diedi ad Abraamo e ad Isacco».</p>
<p class="C35 V13">E Dio se ne andò risalendo dal luogo dove gli aveva parlato.</p>
<p class="C35 V14">Allora Giacobbe eresse, nel luogo dove Dio gli aveva parlato, un monumento di pietra; vi fece sopra una libazione e vi sparse su dell'olio.</p>
<p class="C35 V15">Giacobbe chiamò Betel il luogo dove Dio gli aveva parlato.</p>
<p class="C35 V16">Poi partirono da Betel. C'era ancora qualche distanza per arrivare a Efrata, quando Rachele partorì. Ella ebbe un parto difficile.</p>
<p class="C35 V17">Mentre penava a partorire, la levatrice le disse: «Non temere, perché questo è un altro figlio per te».</p>
<p class="C35 V18">Mentre l'anima sua se ne andava, perché stava morendo, chiamò il bimbo Ben-Oni; ma il padre lo chiamò Beniamino.</p>
<p class="C35 V19">Rachele dunque morì e fu sepolta sulla via di Efrata, cioè di Betlemme.</p>
<p class="C35 V20">Giacobbe eresse una pietra commemorativa sulla tomba di lei. Questa pietra commemorativa della tomba di Rachele esiste tuttora.</p>
<p class="C35 V21">Poi Israele partì e piantò la sua tenda di là da Migdal-Eder.</p>
<p class="C35 V22">Mentre Israele abitava in quel paese, Ruben andò e si unì a Bila, concubina di suo padre, e Israele venne a saperlo.</p>
<p class="C35 V23">I figli di Giacobbe erano dodici. I figli di Lea: Ruben, primogenito di Giacobbe, Simeone, Levi, Giuda, Issacar, Zabulon.</p>
<p class="C35 V24">I figli di Rachele: Giuseppe e Beniamino.</p>
<p class="C35 V25">I figli di Bila, serva di Rachele: Dan e Neftali.</p>
<p class="C35 V26">I figli di Zilpa, serva di Lea: Gad e Ascer. Questi sono i figli di Giacobbe che gli nacquero in Paddan-Aram.</p>
<p class="C35 V27">Giacobbe venne da Isacco suo padre a Mamre, a Chiriat-Arba, cioè Ebron, dove Abraamo e Isacco avevano soggiornato.</p>
<p class="C35 V28">La durata della vita di Isacco fu di centottant'anni.</p>
<p class="C35 V29">Poi Isacco spirò, morì e fu riunito al suo popolo, vecchio e sazio di giorni; Esaù e Giacobbe, suoi figli, lo seppellirono.</p>
<p class="C36 V1">Questa è la discendenza di Esaù, cioè Edom.</p>
<p class="C36 V2">Esaù prese le sue mogli tra le figlie dei Cananei: Ada, figlia di Elon, l'Ittita; Oolibama, figlia di Ana,</p>
<p class="C36 V3">figlia di Sibeon, l'Ivveo; e Basmat, figlia d'Ismaele, sorella di Nebaiot.</p>
<p class="C36 V4">Ada partorì a Esaù Elifaz.</p>
<p class="C36 V5">Basmat partorì Reuel; e Oolibama partorì Ieus, Ialam e Cora. Questi sono i figli di Esaù, che gli nacquero nel paese di Canaan.</p>
<p class="C36 V6">Esaù prese le sue mogli, i suoi figli, le sue figlie, tutte le persone della sua casa, le sue greggi, tutto il suo bestiame e tutti i beni che aveva messi insieme nel paese di Canaan, se ne andò in un altro paese, lontano da Giacobbe suo fratello,</p>
<p class="C36 V7">poiché il loro bestiame era troppo numeroso perché essi potessero abitare insieme; il paese nel quale soggiornavano non era loro sufficiente a causa del loro bestiame.</p>
<p class="C36 V8">Così Esaù abitò sulla montagna di Seir. Esaù è Edom.</p>
<p class="C36 V9">Questa è la discendenza di Esaù, padre degli Edomiti, sulla montagna di Seir.</p>
<p class="C36 V10">Questi sono i nomi dei figli di Esaù: Elifaz, figlio di Ada, moglie di Esaù; Reuel, figlio di Basmat, moglie di Esaù.</p>
<p class="C36 V11">I figli di Elifaz furono: Teman, Omar, Sefo, Gatam e Chenaz.</p>
<p class="C36 V12">Timna era la concubina di Elifaz, figlio di Esaù; ella partorì Amalec a Elifaz. Questi furono i figli di Ada, moglie di Esaù.</p>
<p class="C36 V13">Questi furono i figli di Reuel: Naat e Zerac, Samma e Mizza. Questi furono i figli di Basmat, moglie di Esaù.</p>
<p class="C36 V14">Questi furono i figli di Oolibama, figlia di Ana, figlia di Sibeon, moglie di Esaù; ella partorì a Esaù: Ieus, Ialam e Cora.</p>
<p class="C36 V15">Questi sono i capi dei figli di Esaù: figli di Elifaz, primogenito di Esaù: il capo Teman, il capo Omar, il capo Sefo, il capo Chenaz,</p>
<p class="C36 V16">il capo Cora, il capo Gatam, il capo Amalec; questi sono i capi discesi da Elifaz, nel paese di Edom, e sono i figli di Ada.</p>
<p class="C36 V17">Questi sono i figli di Reuel, figlio di Esaù: il capo Naat, il capo Zerac, il capo Samma, il capo Mizza; questi sono i capi discesi da Reuel, nel paese di Edom. E sono i figli di Basmat, moglie di Esaù.</p>
<p class="C36 V18">E questi sono i figli di Oolibama, moglie di Esaù: il capo Ieus, il capo Ialam, il capo Cora; questi sono i capi discesi da Oolibama, figlia di Ana, moglie di Esaù.</p>
<p class="C36 V19">Questi sono i figli di Esaù, che è Edom, e questi sono i loro capi.</p>
<p class="C36 V20">Questi sono i figli di Seir, il Coreo, che abitavano il paese: Lotan, Sobal, Sibeon, Ana.</p>
<p class="C36 V21">Dison, Eser e Disan. Questi sono i capi dei Corei, figli di Seir, nel paese di Edom.</p>
<p class="C36 V22">I figli di Lotan furono: Cori e Eman; e la sorella di Lotan fu Timna.</p>
<p class="C36 V23">Questi sono i figli di Sobal: Alvan, Manaat, Ebal, Sefo e Onam.</p>
<p class="C36 V24">Questi sono i figli di Sibeon: Aia e Ana. Questo è quell'Ana che trovò le acque calde nel deserto, mentre pascolava gli asini di suo padre Sibeon.</p>
<p class="C36 V25">Questi sono i figli di Ana: Dison e Oolibama, figlia di Ana.</p>
<p class="C36 V26">Questi sono i figli di Dison: Chemdan, Esban, Itran e Cheran.</p>
<p class="C36 V27">Questi sono i figli di Eser: Bilan, Zaavan e Acan.</p>
<p class="C36 V28">Questi sono i figli di Disan: Us e Aran.</p>
<p class="C36 V29">Questi sono i capi dei Corei: il capo Lotan, il capo Sobal, il capo Sibeon, il capo Ana,</p>
<p class="C36 V30">il capo Dison, il capo Eser, il capo Disan. Questi sono i capi dei Corei, i capi che essi ebbero nel paese di Seir.</p>
<p class="C36 V31">Questi sono i re che regnarono nel paese di Edom, prima che alcun re regnasse sui figli d'Israele:</p>
<p class="C36 V32">Bela, figlio di Beor, regnò in Edom, e il nome della sua città fu Dinaba.</p>
<p class="C36 V33">Bela morì e Iobab, figlio di Zerac, di Bosra, regnò al suo posto.</p>
<p class="C36 V34">Iobab morì e Cusam, del paese dei Temaniti, regnò al suo posto.</p>
<p class="C36 V35">Cusam morì e Adad, figlio di Bedad, che sconfisse i Madianiti nei campi di Moab, regnò al suo posto. E il nome della sua città fu Avit.</p>
<p class="C36 V36">Adad morì e Samla di Masreca regnò al suo posto.</p>
<p class="C36 V37">Samla morì, e Saul di Recobot-Naar regnò al suo posto.</p>
<p class="C36 V38">Saul morì e Baal-Canan, figlio di Acbor, regnò al suo posto.</p>
<p class="C36 V39">Baal-Canan, figlio di Acbor, morì e Adad regnò al suo posto. Il nome della sua città fu Pau, e il nome di sua moglie, Meetabeel, figlia di Matred, figlia di Mezaab.</p>
<p class="C36 V40">Questi sono i nomi dei capi discendenti da Esaù, secondo le loro famiglie, secondo i loro territori, con i loro nomi: il capo Timna, il capo Alva, il capo Ietet,</p>
<p class="C36 V41">il capo Oolibama, il capo Ela, il capo Pinon,</p>
<p class="C36 V42">il capo Chenaz, il capo Teman, il capo Mibsar, il capo Magdiel, il capo Iram.</p>
<p class="C36 V43">Questi sono i capi di Edom secondo i loro insediamenti, nel paese che possedevano. Questo Esaù era il padre degli Edomiti.</p>
<p class="C37 V1">Giacobbe abitò nel paese dove suo padre aveva soggiornato, nel paese di Canaan.</p>
<p class="C37 V2">Questa è la discendenza di Giacobbe. Giuseppe, all'età di diciassette anni, pascolava il gregge con i suoi fratelli. Egli era giovane e stava con i figli di Bila e con i figli di Zilpa, mogli di suo padre. Giuseppe riferì al loro padre la cattiva fama che circolava sul loro conto.</p>
<p class="C37 V3">Israele amava Giuseppe più di tutti gli altri suoi figli, perché era il figlio della sua vecchiaia; e gli fece una veste lunga con le maniche.</p>
<p class="C37 V4">I suoi fratelli vedevano che il loro padre l'amava più di tutti gli altri fratelli; perciò l'odiavano e non potevano parlargli amichevolmente.</p>
<p class="C37 V5">Giuseppe fece un sogno e lo raccontò ai suoi fratelli; allora questi lo odiarono più che mai.</p>
<p class="C37 V6">Egli disse loro: «Ascoltate, vi prego, il sogno che ho fatto.</p>
<p class="C37 V7">Noi stavamo legando dei covoni in mezzo ai campi, ed ecco che il mio covone si alzò e restò diritto; i vostri covoni si radunarono intorno al mio covone e gli s'inchinarono davanti».</p>
<p class="C37 V8">Allora i suoi fratelli gli dissero: «Regnerai forse tu su di noi o ci dominerai?» E l'odiarono ancor di più a causa dei suoi sogni e delle sue parole.</p>
<p class="C37 V9">Egli fece ancora un altro sogno e lo raccontò ai suoi fratelli, dicendo: «Ho fatto un altro sogno! Il sole, la luna e undici stelle si inchinavano davanti a me».</p>
<p class="C37 V10">Egli lo raccontò a suo padre e ai suoi fratelli; suo padre lo sgridò e gli disse: «Che significa questo sogno che hai fatto? Dovremo dunque io, tua madre e i tuoi fratelli venire a inchinarci fino a terra davanti a te?»</p>
<p class="C37 V11">I suoi fratelli erano invidiosi di lui, ma suo padre serbava dentro di sé queste parole.</p>
<p class="C37 V12">Or i fratelli di Giuseppe erano andati a pascolare il gregge del padre a Sichem.</p>
<p class="C37 V13">Israele disse a Giuseppe: «I tuoi fratelli sono al pascolo a Sichem. Vieni, ti manderò da loro». Egli rispose: «Eccomi».</p>
<p class="C37 V14">Israele gli disse: «Va' a vedere se i tuoi fratelli stanno bene e se tutto procede bene con il gregge; poi torna a dirmelo». Così lo mandò dalla valle di Ebron, e Giuseppe arrivò a Sichem.</p>
<p class="C37 V15">Mentre andava errando per i campi un uomo lo trovò; e quest'uomo lo interrogò, dicendo: «Che cerchi?»</p>
<p class="C37 V16">Egli rispose: «Cerco i miei fratelli; ti prego, dimmi dove sono a pascolare il gregge».</p>
<p class="C37 V17">Quell'uomo gli disse: «Sono partiti di qui, perché li ho uditi che dicevano: "Andiamocene a Dotan"». Giuseppe andò quindi in cerca dei suoi fratelli e li trovò a Dotan.</p>
<p class="C37 V18">Essi lo videro da lontano e, prima che egli fosse vicino a loro, complottarono per ucciderlo.</p>
<p class="C37 V19">Dissero l'uno all'altro: «Ecco, il sognatore arriva!</p>
<p class="C37 V20">Forza, uccidiamolo e gettiamolo in una di queste cisterne; diremo poi che una bestia feroce l'ha divorato e vedremo che ne sarà dei suoi sogni».</p>
<p class="C37 V21">Ruben udì e lo liberò dalle loro mani dicendo: «Non togliamogli la vita».</p>
<p class="C37 V22">Poi Ruben aggiunse: «Non spargete sangue; gettatelo in quella cisterna che è nel deserto, ma non lo colpisca la vostra mano». Diceva così per liberarlo dalle loro mani e restituirlo a suo padre.</p>
<p class="C37 V23">Quando Giuseppe fu giunto presso i suoi fratelli, lo spogliarono della sua veste, della veste lunga con le maniche, che aveva addosso,</p>
<p class="C37 V24">lo presero e lo gettarono nella cisterna. La cisterna era vuota, non c'era acqua.</p>
<p class="C37 V25">Poi si sedettero per mangiare e, alzando gli occhi, videro una carovana d'Ismaeliti che veniva da Galaad, con i suoi cammelli carichi di aromi, di balsamo e di mirra, che scendeva in Egitto.</p>
<p class="C37 V26">Giuda disse ai suoi fratelli: «Che ci guadagneremo a uccidere nostro fratello e a nascondere il suo sangue?</p>
<p class="C37 V27">Su, vendiamolo agl'Ismaeliti e non lo colpisca la nostra mano, perché è nostro fratello, nostra carne». I suoi fratelli gli diedero ascolto.</p>
<p class="C37 V28">Come quei mercanti madianiti passavano, essi tirarono su Giuseppe, lo fecero salire dalla cisterna, e lo vendettero per venti sicli d'argento a quegl'Ismaeliti. Questi condussero Giuseppe in Egitto.</p>
<p class="C37 V29">Ruben tornò alla cisterna; ed ecco, Giuseppe non era più nella cisterna. Allora egli si stracciò le vesti,</p>
<p class="C37 V30">tornò dai suoi fratelli e disse: «Il ragazzo non c'è più, e io, dove andrò?»</p>
<p class="C37 V31">Essi presero la veste di Giuseppe, scannarono un becco e intinsero la veste nel sangue.</p>
<p class="C37 V32">Poi mandarono uno a portare al padre loro la veste lunga con le maniche e gli fecero dire: «Abbiamo trovato questa veste; vedi tu se è quella di tuo figlio, o no».</p>
<p class="C37 V33">Egli la riconobbe e disse: «È la veste di mio figlio. Una bestia feroce l'ha divorato; certamente Giuseppe è stato sbranato».</p>
<p class="C37 V34">Allora Giacobbe si stracciò le vesti, si vestì di sacco, e fece cordoglio di suo figlio per molti giorni.</p>
<p class="C37 V35">Tutti i suoi figli e tutte le sue figlie vennero a consolarlo; ma egli rifiutò di essere consolato, e disse: «Io scenderò con cordoglio da mio figlio, nel soggiorno dei morti». E suo padre lo pianse.</p>
<p class="C37 V36">Intanto quei Madianiti vendettero Giuseppe in Egitto a Potifar, ufficiale del faraone, capitano delle guardie.</p>
<p class="C38 V1">In quel tempo Giuda si separò dai suoi fratelli e andò a stare da un uomo di Adullam, di nome Chira.</p>
<p class="C38 V2">Là Giuda vide la figlia di un Cananeo di nome Sua; se la prese e si unì a lei.</p>
<p class="C38 V3">Ella concepì e partorì un figlio, che egli chiamò Er.</p>
<p class="C38 V4">Poi ella concepì di nuovo e partorì un figlio, che chiamò Onan.</p>
<p class="C38 V5">Partorì ancora un figlio e lo chiamò Sela. Giuda era a Chezib, quando ella lo partorì.</p>
<p class="C38 V6">Giuda prese per Er, suo primogenito, una moglie che si chiamava Tamar.</p>
<p class="C38 V7">Ma Er, primogenito di Giuda, era perverso agli occhi del SIGNORE; e il SIGNORE lo fece morire.</p>
<p class="C38 V8">Allora Giuda disse a Onan: «Va' dalla moglie di tuo fratello, prenditela in moglie come cognato e suscita una discendenza a tuo fratello».</p>
<p class="C38 V9">Onan, sapendo che quei discendenti non sarebbero stati suoi, quando si accostava alla moglie di suo fratello, faceva in modo d'impedire il concepimento, per non dare discendenti al fratello.</p>
<p class="C38 V10">Ciò che egli faceva dispiacque al SIGNORE, il quale fece morire anche lui.</p>
<p class="C38 V11">Allora Giuda disse a Tamar sua nuora: «Rimani vedova in casa di tuo padre, finché Sela, mio figlio, sia cresciuto». Perché diceva: «Badiamo che anche egli non muoia come i suoi fratelli». E Tamar se ne andò e abitò in casa di suo padre.</p>
<p class="C38 V12">Passarono molti giorni e la figlia di Sua, moglie di Giuda, morì; e, dopo che Giuda si fu consolato, salì da quelli che tosavano le sue pecore a Timna: c'era con lui il suo amico Chira, l'Adullamita.</p>
<p class="C38 V13">Tamar ne fu informata. Le dissero: «Ecco, tuo suocero sale a Timna a tosare le sue pecore».</p>
<p class="C38 V14">Allora ella si tolse le vesti da vedova, si coprì d'un velo, se ne avvolse tutta e si mise seduta alla porta di Enaim che è sulla via di Timna; infatti, aveva visto che Sela era cresciuto, e tuttavia lei non gli era stata data in moglie.</p>
<p class="C38 V15">Come Giuda la vide, la prese per una prostituta, perché ella aveva il viso coperto.</p>
<p class="C38 V16">Avvicinatosi a lei sulla via, le disse: «Lasciami venire da te!» Infatti non sapeva che quella fosse sua nuora. Lei rispose: «Che mi darai per venire da me?»</p>
<p class="C38 V17">Egli le disse: «Ti manderò un capretto del mio gregge». E lei: «Mi darai un pegno finché tu me lo abbia mandato?»</p>
<p class="C38 V18">Ed egli: «Che pegno ti darò?» L'altra rispose: «Il tuo sigillo, il tuo cordone e il bastone che hai in mano». Egli glieli diede, andò da lei ed ella rimase incinta di lui.</p>
<p class="C38 V19">Allora Tamar si alzò e se ne andò; si tolse il velo e si rimise le vesti da vedova.</p>
<p class="C38 V20">Giuda mandò il capretto per mezzo del suo amico, l'Adullamita, al fine di ritirare il pegno dalle mani di quella donna, ma egli non la trovò.</p>
<p class="C38 V21">Interrogò la gente del luogo, dicendo: «Dov'è quella prostituta che stava a Enaim, sulla via?» Quelli risposero: «Qui non c'è stata nessuna prostituta».</p>
<p class="C38 V22">Egli se ne tornò da Giuda e gli disse: «Non l'ho trovata e, per di più, la gente del luogo mi ha detto: "Qui non c'è stata nessuna prostituta"».</p>
<p class="C38 V23">Giuda disse: «Si tenga pure il pegno, e non esponiamoci agli scherni! Ecco, io ho mandato questo capretto e tu non l'hai trovata».</p>
<p class="C38 V24">Circa tre mesi dopo, vennero a dire a Giuda: «Tamar, tua nuora, si è prostituita e, per di più, eccola incinta in seguito alla sua prostituzione». Giuda disse: «Portatela fuori e sia bruciata!»</p>
<p class="C38 V25">Mentre la portavano fuori, mandò a dire al suo suocero: «Sono incinta dell'uomo al quale appartengono queste cose». E disse: «Riconosci, ti prego, di chi siano questo sigillo, questi cordoni e questo bastone».</p>
<p class="C38 V26">Giuda li riconobbe e disse: «È più giusta di me, perché non l'ho data a mio figlio Sela». Ed egli non ebbe più relazioni con lei.</p>
<p class="C38 V27">Quando venne il tempo in cui doveva partorire, ecco che Tamar aveva in grembo due gemelli.</p>
<p class="C38 V28">Mentre partoriva, l'uno di essi mise fuori una mano e la levatrice la prese e vi legò un filo scarlatto, dicendo: «Questo qui esce per primo».</p>
<p class="C38 V29">Ma egli ritirò la mano, ed uscì suo fratello. Allora la levatrice disse: «Perché ti sei fatta questa breccia?» Per questo motivo gli fu messo nome Perez.</p>
<p class="C38 V30">Poi uscì suo fratello, che aveva alla mano il filo scarlatto; e fu chiamato Zerac.</p>
<p class="C39 V1">Giuseppe fu portato in Egitto; e Potifar, ufficiale del faraone, capitano delle guardie, un Egiziano, lo comprò da quegli Ismaeliti che ce l'avevano condotto.</p>
<p class="C39 V2">Il SIGNORE era con Giuseppe: a lui riusciva bene ogni cosa e stava in casa del suo padrone egiziano.</p>
<p class="C39 V3">Il suo padrone vide che il SIGNORE era con lui e che il SIGNORE gli faceva prosperare nelle mani tutto ciò che intraprendeva.</p>
<p class="C39 V4">Giuseppe trovò grazia agli occhi di lui e si occupava del servizio personale di Potifar, il quale lo fece maggiordomo della sua casa e gli affidò l'amministrazione di tutto quello che possedeva.</p>
<p class="C39 V5">Dal momento che l'ebbe fatto maggiordomo della sua casa e gli ebbe affidato tutto quello che possedeva, il SIGNORE benedisse la casa dell'Egiziano per amore di Giuseppe; la benedizione del SIGNORE si posò su tutto ciò che egli possedeva, in casa e in campagna.</p>
<p class="C39 V6">Potifar lasciò tutto quello che aveva nelle mani di Giuseppe; non s'occupava più di nulla, tranne del cibo che mangiava. Giuseppe era avvenente e di bell'aspetto.</p>
<p class="C39 V7">Dopo queste cose, la moglie del padrone di Giuseppe gli mise gli occhi addosso e gli disse: «Unisciti a me!»</p>
<p class="C39 V8">Ma egli rifiutò e disse alla moglie del suo padrone: «Ecco, il mio padrone non mi chiede conto di quanto è nella casa e mi ha affidato tutto quello che ha.</p>
<p class="C39 V9">In questa casa, egli stesso non è più grande di me e nulla mi ha vietato, se non te, perché sei sua moglie. Come dunque potrei fare questo gran male e peccare contro Dio?»</p>
<p class="C39 V10">Benché lei gliene parlasse ogni giorno, Giuseppe non acconsentì a unirsi né a stare con lei.</p>
<p class="C39 V11">Un giorno egli entrò in casa per fare il suo lavoro; lì non c'era nessuno della gente di casa;</p>
<p class="C39 V12">allora lei lo afferrò per la veste e gli disse: «Unisciti a me!» Ma egli le lasciò in mano la veste e fuggì.</p>
<p class="C39 V13">Quando lei vide che egli le aveva lasciato la veste in mano e che era fuggito,</p>
<p class="C39 V14">chiamò la gente di casa sua e disse: «Vedete, ci ha portato un Ebreo perché questi si prendesse giuoco di noi; egli è venuto da me per unirsi a me, ma io ho gridato a gran voce.</p>
<p class="C39 V15">E com'egli ha udito che io alzavo la voce e gridavo, mi ha lasciato qui la sua veste ed è fuggito».</p>
<p class="C39 V16">E si tenne accanto la veste di lui finché il suo padrone non tornò a casa.</p>
<p class="C39 V17">Allora gli parlò in questa maniera: «Quel servo ebreo che hai condotto in casa è venuto da me per prendersi giuoco di me».</p>
<p class="C39 V18">Ma appena io ho alzato la voce e ho gridato, egli mi ha lasciato qui la sua veste ed è fuggito.</p>
<p class="C39 V19">Quando il padrone di Giuseppe udì le parole di sua moglie che gli diceva: «Il tuo servo mi ha fatto questo!» si accese d'ira.</p>
<p class="C39 V20">Il padrone di Giuseppe lo prese e lo mise nella prigione, nel luogo dove si tenevano chiusi i carcerati del re. Egli era dunque là in quella prigione.</p>
<p class="C39 V21">E il SIGNORE fu con Giuseppe, gli mostrò il suo favore e gli fece trovar grazia agli occhi del governatore della prigione.</p>
<p class="C39 V22">Così il governatore della prigione affidò alla sorveglianza di Giuseppe tutti i detenuti che erano nel carcere; e nulla si faceva senza di lui.</p>
<p class="C39 V23">Il governatore della prigione non rivedeva niente di quello che era affidato a lui, perché il SIGNORE era con lui, e il SIGNORE faceva prosperare tutto quello che egli intraprendeva.</p>
<p class="C40 V1">Dopo queste cose, il coppiere e il panettiere del re d'Egitto offesero il loro signore, il re d'Egitto.</p>
<p class="C40 V2">Il faraone s'indignò contro i suoi due ufficiali, contro il capo dei coppieri e il capo dei panettieri;</p>
<p class="C40 V3">e li fece mettere in carcere nella casa del capo delle guardie, nella stessa prigione dove Giuseppe stava rinchiuso.</p>
<p class="C40 V4">Il capitano delle guardie li affidò alla sorveglianza di Giuseppe, il quale li serviva. Essi rimasero in prigione per un certo tempo.</p>
<p class="C40 V5">In una medesima notte, il coppiere e il panettiere del re d'Egitto, che erano rinchiusi nella prigione, ebbero tutti e due un sogno, un sogno per uno, e ciascun sogno aveva il suo significato particolare.</p>
<p class="C40 V6">Giuseppe, venuto la mattina da loro, li guardò e li vide tutti turbati.</p>
<p class="C40 V7">Interrogò allora gli ufficiali del faraone che erano con lui in prigione nella casa del suo padrone, e disse: «Perché oggi avete il viso così triste?»</p>
<p class="C40 V8">Quelli gli risposero: «Abbiamo fatto un sogno e non c'è nessuno che ce lo interpreti». Giuseppe disse loro: «Le interpretazioni non appartengono a Dio? Raccontatemi i sogni, vi prego».</p>
<p class="C40 V9">Allora il capo dei coppieri raccontò il suo sogno a Giuseppe e gli disse: «Nel mio sogno, mi stava davanti una vite;</p>
<p class="C40 V10">in quella vite c'erano tre tralci; mi pareva che essa germogliasse, poi fiorisse, e desse infine dei grappoli d'uva matura.</p>
<p class="C40 V11">Io avevo in mano la coppa del faraone; presi l'uva, la spremetti nella coppa del faraone e diedi la coppa in mano al faraone».</p>
<p class="C40 V12">Giuseppe gli disse: «Questa è l'interpretazione del sogno: i tre tralci sono tre giorni;</p>
<p class="C40 V13">fra tre giorni il faraone ti farà rialzare il capo, ti ristabilirà nel tuo incarico e tu darai in mano al faraone la sua coppa, come facevi prima, quando eri suo coppiere.</p>
<p class="C40 V14">Ma ricordati di me, quando sarai felice, e sii buono verso di me, ti prego; parla di me al faraone e fammi uscire da questa casa,</p>
<p class="C40 V15">perché io fui portato via di nascosto dal paese degli Ebrei e anche qui non ho fatto nulla per essere messo in questo sotterraneo».</p>
<p class="C40 V16">Il capo dei panettieri, vedendo che l'interpretazione era favorevole, disse a Giuseppe: «Anch'io! Nel mio sogno avevo tre canestri di pane bianco sul capo;</p>
<p class="C40 V17">nel canestro più alto c'era per il faraone ogni sorta di vivande cotte al forno; e gli uccelli le mangiavano dentro al canestro sul mio capo».</p>
<p class="C40 V18">Giuseppe rispose e disse: «Questa è l'interpretazione del sogno: i tre canestri sono tre giorni.</p>
<p class="C40 V19">Ancora tre giorni e il faraone alzerà la tua testa, ti farà impiccare a un albero e gli uccelli mangeranno la tua carne addosso a te».</p>
<p class="C40 V20">Il terzo giorno, che era il compleanno del faraone, egli fece un banchetto per tutti i suoi servitori e alzò la testa al capo dei coppieri e la testa al capo dei panettieri in mezzo ai suoi servitori:</p>
<p class="C40 V21">ristabilì il capo dei coppieri nel suo ufficio di coppiere, perché mettesse la coppa in mano al faraone,</p>
<p class="C40 V22">ma fece impiccare il capo dei panettieri, secondo l'interpretazione che Giuseppe aveva loro data.</p>
<p class="C40 V23">Il gran coppiere però non si ricordò di Giuseppe e lo dimenticò.</p>
<p class="C41 V1">Alla fine di due anni interi, il faraone fece un sogno. Egli stava presso il Fiume;</p>
<p class="C41 V2">e dal Fiume ecco salire sette vacche, di bell'aspetto e grasse, che si misero a pascolare nella giuncaia.</p>
<p class="C41 V3">Dopo quelle, ecco salire dal Fiume altre sette vacche di brutto aspetto e scarne, che si fermarono accanto alle prime, sulla riva del Fiume.</p>
<p class="C41 V4">Le vacche di brutto aspetto e scarne divorarono le sette vacche di bell'aspetto e grasse. E il faraone si svegliò.</p>
<p class="C41 V5">Poi si riaddormentò e sognò di nuovo: ecco sette spighe, grosse e belle, venir su da un unico stelo.</p>
<p class="C41 V6">Poi, ecco germogliare sette spighe sottili e arse dal vento orientale che germogliavano dopo quelle altre.</p>
<p class="C41 V7">Le spighe sottili inghiottirono le sette spighe grosse e piene. E il faraone si svegliò: era un sogno.</p>
<p class="C41 V8">La mattina, lo spirito del faraone fu turbato; egli mandò a chiamare tutti i maghi e tutti i savi d'Egitto e raccontò loro i suoi sogni, ma non ci fu nessuno che li potesse interpretare al faraone.</p>
<p class="C41 V9">Allora il capo dei coppieri parlò al faraone, dicendo: «Ricordo oggi le mie colpe.</p>
<p class="C41 V10">Il faraone si era sdegnato contro i suoi servitori e mi aveva fatto mettere in prigione, nella casa del capo delle guardie: me e il capo dei panettieri.</p>
<p class="C41 V11">L'uno e l'altro facemmo un sogno nella stessa notte: facemmo ciascuno un sogno con un significato particolare.</p>
<p class="C41 V12">Lì con noi c'era un giovane ebreo, servo del capo delle guardie; a lui raccontammo i nostri sogni ed egli ce li interpretò, dando a ciascuno l'interpretazione del suo sogno.</p>
<p class="C41 V13">E le cose avvennero secondo l'interpretazione che egli ci aveva data: il faraone ristabilì me nel mio incarico e l'altro lo fece impiccare».</p>
<p class="C41 V14">Allora il faraone mandò a chiamare Giuseppe. Lo fecero subito uscire dalla prigione sotterranea. Egli si rase, si cambiò il vestito e andò dal faraone.</p>
<p class="C41 V15">Il faraone disse a Giuseppe: «Ho fatto un sogno e non c'è chi lo possa interpretare. Ho udito dire di te che, quando ti raccontano un sogno, tu lo puoi interpretare».</p>
<p class="C41 V16">Giuseppe rispose al faraone dicendo: «Non sono io, ma sarà Dio che darà al faraone una risposta favorevole».</p>
<p class="C41 V17">Allora il faraone disse a Giuseppe: «Nel mio sogno io stavo sulla riva del Fiume;</p>
<p class="C41 V18">quand'ecco salire dal Fiume sette vacche grasse e di bell'aspetto e che si misero a pascolare nella giuncaia.</p>
<p class="C41 V19">Dopo quelle, ecco salire altre sette vacche, magre, di bruttissimo aspetto e scarne: tali, che non ne vidi mai di così brutte in tutto il paese d'Egitto.</p>
<p class="C41 V20">Le vacche magre e brutte divorarono le prime sette vacche grasse;</p>
<p class="C41 V21">e queste entrarono loro in corpo e non si riconobbe che vi erano entrate; erano di brutto aspetto come prima. E mi svegliai.</p>
<p class="C41 V22">Poi vidi ancora nel mio sogno sette spighe venire su da un unico stelo, piene e belle;</p>
<p class="C41 V23">ed ecco germogliare altre sette spighe, vuote, sottili e arse dal vento orientale, dopo quelle altre.</p>
<p class="C41 V24">Le spighe sottili inghiottirono le sette spighe belle. Io ho raccontato questo ai maghi, ma non c'è stato nessuno che abbia saputo spiegarmelo».</p>
<p class="C41 V25">Allora Giuseppe disse al faraone: «Ciò che il faraone ha sognato è una stessa cosa. Dio ha indicato al faraone quello che sta per fare.</p>
<p class="C41 V26">Le sette vacche belle sono sette anni e le sette spighe belle sono sette anni; è uno stesso sogno.</p>
<p class="C41 V27">Le sette vacche magre e brutte che salivano dopo quelle altre, sono sette anni; come pure le sette spighe vuote e arse dal vento orientale saranno sette anni di carestia.</p>
<p class="C41 V28">Questo è quello che ho detto al faraone: Dio ha mostrato al faraone quello che sta per fare.</p>
<p class="C41 V29">Ecco, stanno per venire sette anni di grande abbondanza in tutto il paese d'Egitto.</p>
<p class="C41 V30">Dopo verranno sette anni di carestia; tutta quell'abbondanza sarà dimenticata nel paese d'Egitto e la carestia consumerà il paese.</p>
<p class="C41 V31">Uno non conoscerà più di quell'abbondanza nel paese, a causa della carestia che seguirà, perché questa sarà molto dura.</p>
<p class="C41 V32">Il fatto che il sogno si sia ripetuto due volte al faraone vuol dire che la cosa è decretata da Dio e che Dio l'eseguirà presto.</p>
<p class="C41 V33">Or dunque il faraone si provveda di un uomo intelligente e saggio, e lo stabilisca sul paese d'Egitto.</p>
<p class="C41 V34">Il faraone faccia così: costituisca dei commissari sul paese per prelevare il quinto delle raccolte del paese d'Egitto durante i sette anni d'abbondanza.</p>
<p class="C41 V35">Essi raccolgano tutti i viveri di queste sette annate buone che stanno per venire e ammassino il grano a disposizione del faraone per l'approvvigionamento delle città, e lo conservino.</p>
<p class="C41 V36">Questi viveri saranno una riserva per il paese, in vista dei sette anni di carestia che verranno nella terra d'Egitto; così il paese non perirà per la carestia».</p>
<p class="C41 V37">La cosa piacque al faraone e a tutti i suoi servitori.</p>
<p class="C41 V38">Il faraone disse ai suoi servitori: «Potremmo forse trovare un uomo pari a questo, in cui sia lo spirito di Dio?»</p>
<p class="C41 V39">Così il faraone disse a Giuseppe: «Poiché Dio ti ha fatto conoscere tutto questo, non c'è nessuno che sia intelligente e savio quanto te.</p>
<p class="C41 V40">Tu avrai autorità su tutta la mia casa e tutto il popolo ubbidirà ai tuoi ordini; per il trono soltanto io sarò più grande di te».</p>
<p class="C41 V41">Il faraone disse ancora a Giuseppe: «Vedi, io ti do potere su tutto il paese d'Egitto».</p>
<p class="C41 V42">Poi il faraone si tolse l'anello dal dito e lo mise al dito di Giuseppe; lo fece vestire di abiti di lino fino e gli mise al collo una collana d'oro.</p>
<p class="C41 V43">Lo fece salire sul suo secondo carro e davanti a lui si gridava: «In ginocchio!» Così il faraone gli diede autorità su tutto il paese d'Egitto.</p>
<p class="C41 V44">Il faraone disse a Giuseppe: «Io sono il faraone! Ma senza tuo ordine, nessuno alzerà la mano o il piede in tutto il paese d'Egitto».</p>
<p class="C41 V45">Il faraone chiamò Giuseppe Safnat-Paneac e gli diede per moglie Asenat, figlia di Potifera, sacerdote di On. Giuseppe partì per visitare il paese d'Egitto.</p>
<p class="C41 V46">Giuseppe aveva trent'anni quando si presentò davanti al faraone, re d'Egitto. Giuseppe uscì dalla presenza del faraone e percorse tutto il paese d'Egitto.</p>
<p class="C41 V47">Durante i sette anni di abbondanza la terra produsse a profusione;</p>
<p class="C41 V48">Giuseppe raccolse tutti i viveri che furono prodotti nel paese d'Egitto in quei sette anni e li immagazzinò nelle città; immagazzinò in ogni città i viveri del territorio circostante.</p>
<p class="C41 V49">Così Giuseppe ammassò grano come la sabbia del mare: in così gran quantità, che si smise di contarlo, perché era incalcolabile.</p>
<p class="C41 V50">Prima che venisse il primo anno della carestia, nacquero a Giuseppe due figli, che Asenat, figlia di Potifera, sacerdote di On, gli partorì.</p>
<p class="C41 V51">Giuseppe chiamò il primogenito Manasse, perché disse: «Dio mi ha fatto dimenticare ogni mio affanno e tutta la casa di mio padre».</p>
<p class="C41 V52">Il secondo lo chiamò Efraim, perché, disse: «Dio mi ha reso fecondo nel paese della mia afflizione».</p>
<p class="C41 V53">I sette anni d'abbondanza che c'erano stati nel paese d'Egitto finirono</p>
<p class="C41 V54">e cominciarono a venire i sette anni di carestia, come Giuseppe aveva detto. Ci fu carestia in tutti i paesi, ma in tutto il paese d'Egitto c'era del pane.</p>
<p class="C41 V55">Poi la carestia si estese a tutto il paese d'Egitto e il popolo gridò al faraone per avere del pane. Il faraone disse a tutti gli Egiziani: «Andate da Giuseppe e fate quello che vi dirà».</p>
<p class="C41 V56">La carestia era su tutta la superficie del paese e Giuseppe aprì tutti i depositi e vendette grano agli Egiziani. La carestia s'aggravò nel paese d'Egitto.</p>
<p class="C41 V57">Da tutti i paesi venivano in Egitto, da Giuseppe, per comprare grano, perché la carestia era grave su tutta la terra.</p>
<p class="C42 V1">Giacobbe seppe che c'era grano in Egitto; allora disse ai suoi figli: «Perché state a guardarvi l'un l'altro?»</p>
<p class="C42 V2">Poi disse: «Ecco, ho sentito dire che c'è grano in Egitto; scendete là a comprarne, così vivremo e non moriremo».</p>
<p class="C42 V3">Così dieci dei fratelli di Giuseppe scesero in Egitto per comprarvi il grano.</p>
<p class="C42 V4">Ma Giacobbe non mandò con loro Beniamino, il fratello di Giuseppe, perché diceva: «Che non gli succeda qualche disgrazia!»</p>
<p class="C42 V5">I figli d'Israele giunsero per comprare grano in mezzo agli altri che erano venuti; perché nel paese di Canaan c'era la carestia.</p>
<p class="C42 V6">Or Giuseppe era colui che comandava nel paese; era lui che vendeva il grano a tutta la gente del paese; i fratelli di Giuseppe vennero e si inchinarono davanti a lui con la faccia a terra.</p>
<p class="C42 V7">Giuseppe vide i suoi fratelli e li riconobbe, ma si comportò come un estraneo davanti a loro e parlò loro aspramente dicendo: «Da dove venite?» Essi risposero: «Dal paese di Canaan per comprare dei viveri».</p>
<p class="C42 V8">Giuseppe riconobbe i suoi fratelli, ma essi non riconobbero lui.</p>
<p class="C42 V9">Giuseppe si ricordò dei sogni che aveva avuto riguardo a loro e disse: «Voi siete delle spie! Siete venuti per vedere i luoghi indifesi del paese!»</p>
<p class="C42 V10">Ed essi a lui: «No, mio signore, i tuoi servi sono venuti a comprare dei viveri.</p>
<p class="C42 V11">Siamo tutti figli di uno stesso uomo. Siamo gente sincera. I tuoi servi non sono delle spie».</p>
<p class="C42 V12">Ma egli disse: «No, siete venuti per vedere i luoghi indifesi del paese!»</p>
<p class="C42 V13">Quelli risposero: «Noi, tuoi servi, siamo dodici fratelli, figli di uno stesso uomo, del paese di Canaan. Ecco, il più giovane è oggi con nostro padre, e uno non è più».</p>
<p class="C42 V14">E Giuseppe disse loro: «La cosa è come v'ho detto; siete delle spie!</p>
<p class="C42 V15">Ecco come sarete messi alla prova: per la vita del faraone, non uscirete di qui fin tanto che non sarà arrivato il vostro fratello più giovane.</p>
<p class="C42 V16">Mandate uno di voi a prendere vostro fratello e voi resterete qui in carcere, perché le vostre parole siano messe alla prova e si veda se c'è del vero in voi; se no, per la vita del faraone, siete delle spie!»</p>
<p class="C42 V17">E li mise assieme in prigione per tre giorni.</p>
<p class="C42 V18">Il terzo giorno, Giuseppe disse loro: «Fate questo e vivrete; io temo Dio!</p>
<p class="C42 V19">Se siete gente sincera, uno di voi fratelli resti qui incatenato nella vostra prigione; e voi andate, portate il grano necessario alle vostre famiglie.</p>
<p class="C42 V20">Poi conducetemi il vostro fratello più giovane; così le vostre parole saranno verificate e voi non morirete». Ed essi fecero così.</p>
<p class="C42 V21">Allora si dicevano l'uno all'altro: «Sì, noi fummo colpevoli verso nostro fratello, giacché vedemmo la sua angoscia quando egli ci supplicava, ma non gli demmo ascolto! Ecco perché ci viene addosso quest'angoscia».</p>
<p class="C42 V22"> Ruben rispose loro: «Non ve lo dicevo io: "Non commettete questo peccato contro il ragazzo?" Ma voi non voleste darmi ascolto. Perciò, ecco, il suo sangue ci è ridomandato».</p>
<p class="C42 V23">Ora essi non sapevano che Giuseppe li capiva, perché tra lui e loro c'era un interprete.</p>
<p class="C42 V24">Ed egli si allontanò da loro, e pianse. Poi tornò, parlò con quelli e prese tra di loro Simeone, che fece incatenare sotto i loro occhi.</p>
<p class="C42 V25">Poi Giuseppe ordinò che si riempissero di grano i loro sacchi, che si rimettesse il denaro di ciascuno nel suo sacco e che si dessero loro delle provviste per il viaggio. E così fu fatto.</p>
<p class="C42 V26">Essi caricarono il loro grano sui loro asini e partirono.</p>
<p class="C42 V27">Or uno di essi aprì il suo sacco per dare del foraggio al suo asino, nel luogo dove pernottavano, e vide il suo denaro alla bocca del sacco;</p>
<p class="C42 V28">egli disse ai suoi fratelli: «Il mio denaro mi è stato restituito, eccolo qui nel mio sacco». Allora si sentirono mancare il cuore e, tremando, dicevano l'uno all'altro: «Che cos'è mai questo che Dio ci ha fatto?»</p>
<p class="C42 V29">E giunsero da Giacobbe, loro padre, nel paese di Canaan e gli raccontarono tutto quello che era loro accaduto, dicendo:</p>
<p class="C42 V30">«L'uomo che è il signore del paese ci ha parlato aspramente e ci ha trattati come spie del paese.</p>
<p class="C42 V31"> Noi gli abbiamo detto: "Siamo gente sincera; non siamo delle spie;</p>
<p class="C42 V32"> siamo dodici fratelli, figli di nostro padre; uno non è più, e il più giovane è oggi con nostro padre nel paese di Canaan".</p>
<p class="C42 V33">Quell'uomo, signore del paese, ci ha detto: "Da questo saprò se siete gente sincera: lasciate presso di me uno dei vostri fratelli, prendete quello che vi occorre per le vostre famiglie, partite e portatemi vostro fratello più giovane.</p>
<p class="C42 V34"> Allora conoscerò che non siete delle spie, ma gente sincera: io vi renderò vostro fratello e voi potrete trafficare nel paese"».</p>
<p class="C42 V35">Mentre essi vuotavano i loro sacchi, ecco che in ciascun sacco c'era il sacchetto con il denaro; essi e il padre loro videro i sacchetti con il loro denaro e furono presi da paura.</p>
<p class="C42 V36">Giacobbe, loro padre, disse: «Voi mi avete privato dei miei figli! Giuseppe non è più, Simeone non è più, e mi volete togliere anche Beniamino! Tutte queste cose pesano su di me!»</p>
<p class="C42 V37">Ruben disse a suo padre: «Se non te lo riconduco, fa' morire i miei due figli! Affidalo a me, io te lo ricondurrò».</p>
<p class="C42 V38">Giacobbe rispose: «Mio figlio non scenderà con voi; perché suo fratello è morto, e questo solo è rimasto: se gli succedesse qualche disgrazia durante il vostro viaggio, fareste scendere con tristezza i miei capelli bianchi nel soggiorno dei morti».</p>
<p class="C43 V1">Or la carestia era grave nel paese.</p>
<p class="C43 V2">Quando ebbero finito di mangiare il grano che avevano portato dall'Egitto, il padre disse loro: «Tornate a comprare un po' di viveri».</p>
<p class="C43 V3">E Giuda rispose: «Quell'uomo ce lo dichiarò categoricamente: "Non vedrete la mia faccia, se vostro fratello non sarà con voi".</p>
<p class="C43 V4">Se tu mandi nostro fratello con noi, scenderemo e ti compreremo dei viveri;</p>
<p class="C43 V5">ma se non lo mandi, non scenderemo, perché quell'uomo ci ha detto: "Non vedrete la mia faccia, se vostro fratello non sarà con voi"».</p>
<p class="C43 V6">Israele disse: «Perché mi avete fatto questo torto di dire a quell'uomo che avevate ancora un fratello?»</p>
<p class="C43 V7">Quelli risposero: «Quell'uomo c'interrogò minuziosamente intorno a noi e al nostro parentado, dicendo: "Vostro padre vive ancora? Avete qualche altro fratello?" Noi gli rispondemmo secondo le sue domande. Non potevamo sapere che ci avrebbe detto: "Fate venire vostro fratello!"»</p>
<p class="C43 V8">Giuda disse a suo padre Israele: «Lascia venire il ragazzo con me; ci leveremo e andremo, così vivremo e non moriremo: né noi, né tu, né i nostri piccini.</p>
<p class="C43 V9">Io mi rendo garante di lui. Ridomandane conto alla mia mano. Se non te lo riconduco e non te lo rimetto davanti, io sarò per sempre colpevole verso di te.</p>
<p class="C43 V10">Se non avessimo indugiato, a quest'ora saremmo già tornati due volte».</p>
<p class="C43 V11">Allora Israele, loro padre, disse loro: «Se così è, fate questo: prendete nei vostri sacchi le cose più squisite di questo paese e portate a quell'uomo un dono: un po' di balsamo, un po' di miele, degli aromi e della mirra, dei pistacchi e delle mandorle.</p>
<p class="C43 V12">Prendete con voi il doppio del denaro, e riportate il denaro che fu rimesso alla bocca dei vostri sacchi; forse fu un errore.</p>
<p class="C43 V13">Prendete anche vostro fratello e andate, tornate da quell'uomo.</p>
<p class="C43 V14">Dio onnipotente vi faccia trovar grazia davanti a quell'uomo, così che egli vi rilasci l'altro vostro fratello e Beniamino. Se devo essere privato dei miei figli, che io lo sia!»</p>
<p class="C43 V15">Quelli presero dunque questo dono, presero con sé il doppio del denaro e Beniamino, e partirono; scesero in Egitto e si presentarono davanti a Giuseppe.</p>
<p class="C43 V16">Come Giuseppe vide Beniamino con loro, disse al suo maggiordomo: «Conduci questi uomini in casa, macella e prepara tutto, perché questi uomini mangeranno con me a mezzogiorno».</p>
<p class="C43 V17">L'uomo fece come Giuseppe aveva ordinato e li condusse in casa di Giuseppe.</p>
<p class="C43 V18">E quelli ebbero paura, perché venivano condotti in casa di Giuseppe, e dissero: «Siamo portati qui a motivo di quel denaro che ci fu rimesso nei sacchi la prima volta; egli vuole darci addosso, piombare su di noi e prenderci come schiavi, con i nostri asini».</p>
<p class="C43 V19">Avvicinatisi al maggiordomo di Giuseppe, gli parlarono sulla porta della casa e dissero:</p>
<p class="C43 V20">«Scusa, signor mio! Noi scendemmo già una prima volta a comprare dei viveri,</p>
<p class="C43 V21">e avvenne che, quando fummo giunti al luogo dove pernottammo, aprimmo i sacchi, ed ecco il denaro di ciascuno di noi era alla bocca del suo sacco: il nostro denaro del peso esatto; e l'abbiamo riportato con noi.</p>
<p class="C43 V22">Ma abbiamo portato con noi altro denaro per comprare dei viveri. Non sappiamo chi abbia messo il nostro denaro nei nostri sacchi».</p>
<p class="C43 V23">Egli disse: «Datevi pace, non temete; il vostro Dio e il Dio di vostro padre ha messo un tesoro nei vostri sacchi. Io ho avuto il vostro denaro». E, fatto uscire Simeone, lo condusse da loro.</p>
<p class="C43 V24">Quell'uomo li fece entrare in casa di Giuseppe, diede loro dell'acqua, ed essi si lavarono i piedi; ed egli diede del foraggio ai loro asini.</p>
<p class="C43 V25">Poi essi prepararono il dono, aspettando che Giuseppe venisse a mezzogiorno; perché avevano sentito che sarebbero rimasti lì a mangiare.</p>
<p class="C43 V26">Quando Giuseppe venne a casa, quelli gli porsero il dono, che avevano portato con sé nella casa, e s'inchinarono fino a terra davanti a lui.</p>
<p class="C43 V27">Egli domandò loro come stavano e disse: «Vostro padre, il vecchio di cui mi parlaste, sta bene? Vive ancora?»</p>
<p class="C43 V28">Quelli risposero: «Nostro padre tuo servo sta bene, vive ancora». Poi s'inchinarono e gli fecero riverenza.</p>
<p class="C43 V29">Giuseppe alzò gli occhi, vide Beniamino suo fratello, figlio di sua madre, e disse: «È questo il vostro fratello più giovane di cui mi avete parlato?» Poi disse a lui: «Dio ti sia propizio, figlio mio!»</p>
<p class="C43 V30">E Giuseppe s'affrettò a uscire, perché si era commosso nell'intimo per suo fratello; cercava un luogo dove piangere; entrò nella sua camera e pianse.</p>
<p class="C43 V31">Poi si lavò la faccia e uscì, si fece forza e disse: «Portate il pranzo».</p>
<p class="C43 V32">Fu dunque portato il cibo per lui a parte, per loro a parte e per gli Egiziani che mangiavano con loro a parte; perché gli Egiziani non possono mangiare con gli Ebrei; per gli Egiziani è cosa abominevole.</p>
<p class="C43 V33">Ma essi sedevano di fronte a lui, dal primogenito, secondo il suo diritto di primogenitura, fino al più giovane secondo la sua età; e si guardavano l'un l'altro stupiti.</p>
<p class="C43 V34">Giuseppe fece loro portare delle vivande che aveva davanti a sé; ma la porzione di Beniamino era cinque volte maggiore di quella d'ogni altro di loro. Bevvero e stettero allegri con lui.</p>
<p class="C44 V1">Giuseppe diede quest'ordine al suo maggiordomo: «Riempi i sacchi di questi uomini di tanti viveri quanti ne possono portare e metti il denaro di ciascuno di loro alla bocca del suo sacco.</p>
<p class="C44 V2">Metti la mia coppa, la coppa d'argento, alla bocca del sacco del più giovane, assieme al denaro del suo grano». Ed egli fece come Giuseppe aveva detto.</p>
<p class="C44 V3">La mattina, appena fu giorno, quegli uomini furono fatti partire con i loro asini.</p>
<p class="C44 V4"> Quando furono usciti dalla città e non erano ancora lontani, Giuseppe disse al suo maggiordomo: «Parti, vai dietro a quegli uomini e quando li avrai raggiunti dirai loro: "Perché avete reso male per bene?</p>
<p class="C44 V5"> Non è quella la coppa dalla quale il mio signore beve e di cui si serve per trarre presagi? Avete fatto male a fare questo!"»</p>
<p class="C44 V6">Egli li raggiunse e disse loro quelle parole.</p>
<p class="C44 V7">Essi gli risposero: «Perché il mio signore ci rivolge parole come queste? Dio preservi i tuoi servi dal fare una cosa simile.</p>
<p class="C44 V8">Ecco noi ti abbiamo riportato dal paese di Canaan il denaro che avevamo trovato alla bocca dei nostri sacchi; come dunque avremmo rubato dell'argento o dell'oro dalla casa del tuo signore?</p>
<p class="C44 V9">Quello dei tuoi servi presso il quale si troverà la coppa sia messo a morte e noi pure saremo schiavi del tuo signore!»</p>
<p class="C44 V10">Ed egli disse: «Ebbene, sia fatto come dite: colui presso il quale essa sarà trovata, sarà mio schiavo e voi sarete innocenti».</p>
<p class="C44 V11">In tutta fretta, ognuno di loro scaricò a terra il proprio sacco, e ciascuno aprì il suo.</p>
<p class="C44 V12">Il maggiordomo li frugò, cominciando da quello del maggiore, per finire con quello del più giovane; la coppa fu trovata nel sacco di Beniamino.</p>
<p class="C44 V13">Allora quelli si stracciarono le vesti, ognuno ricaricò il suo asino e tornarono alla città.</p>
<p class="C44 V14">Giuda e i suoi fratelli arrivarono alla casa di Giuseppe, il quale era ancora lì; si gettarono con la faccia a terra davanti a lui.</p>
<p class="C44 V15">Giuseppe disse loro: «Che azione è questa che avete fatto? Non lo sapete che un uomo come me ha il potere di indovinare?»</p>
<p class="C44 V16">Giuda rispose: «Che diremo al mio signore? Quali parole useremo? O come ci giustificheremo? Dio ha trovato l'iniquità dei tuoi servi. Ecco, siamo schiavi del mio signore: tanto noi, quanto colui in mano del quale è stata trovata la coppa».</p>
<p class="C44 V17">Ma Giuseppe disse: «Dio mi guardi dal far questo! L'uomo nella cui mano è stata trovata la coppa, lui sarà mio schiavo; quanto a voi, tornate in pace da vostro padre».</p>
<p class="C44 V18">Allora Giuda si avvicinò a Giuseppe e disse: «Mio signore, permetti al tuo servo di fare udire una parola al mio signore. La tua ira non si accenda contro il tuo servo, poiché tu sei come il faraone.</p>
<p class="C44 V19"> Il mio signore interrogò i suoi servi, dicendo: "Avete un padre o un fratello?"</p>
<p class="C44 V20"> Noi rispondemmo al mio signore: "Abbiamo un padre che è vecchio, con un giovane figlio, natogli nella vecchiaia; il fratello di questi è morto, è rimasto lui soltanto dei figli di sua madre, e suo padre lo ama".</p>
<p class="C44 V21"> Allora tu dicesti ai tuoi servi: "Fatelo scendere da me perché io lo veda con i miei occhi".</p>
<p class="C44 V22"> Noi dicemmo al mio signore: "Il ragazzo non può lasciare suo padre perché, se lo lasciasse, suo padre morirebbe".</p>
<p class="C44 V23"> Tu dicesti ai tuoi servi: "Se il vostro fratello più giovane non scende con voi, voi non vedrete più la mia faccia".</p>
<p class="C44 V24">Come fummo risaliti da mio padre, tuo servo, gli riferimmo le parole del mio signore.</p>
<p class="C44 V25">Poi nostro padre disse: "Tornate a comprare un po' di viveri".</p>
<p class="C44 V26">E noi rispondemmo: "Non possiamo scendere laggiù; se il nostro fratello più giovane verrà con noi, scenderemo; perché non possiamo vedere la faccia di quell'uomo, se il nostro fratello più giovane non è con noi".</p>
<p class="C44 V27"> Mio padre, tuo servo, ci rispose: "Voi sapete che mia moglie mi partorì due figli;</p>
<p class="C44 V28">uno di questi partì da me, e io dissi: «Certamente, egli è stato sbranato»; e non l'ho più visto da allora;</p>
<p class="C44 V29"> se mi togliete anche questo, se gli capita qualche disgrazia, voi farete scendere con tristezza i miei capelli bianchi nel soggiorno dei morti".</p>
<p class="C44 V30">Or dunque, quando giungerò da mio padre, tuo servo, se il ragazzo, alla vita del quale la sua è legata, non è con noi,</p>
<p class="C44 V31">avverrà che, come avrà visto che il ragazzo non c'è, egli morirà e i tuoi servi avranno fatto scendere con tristezza i capelli bianchi del tuo servo, nostro padre, nel soggiorno dei morti.</p>
<p class="C44 V32"> Siccome il tuo servo si è reso garante del ragazzo presso mio padre e gli ha detto: "Se non te lo riconduco, sarò per sempre colpevole verso mio padre",</p>
<p class="C44 V33">ti prego, permetti ora che il tuo servo rimanga schiavo del mio signore invece del ragazzo e che il ragazzo se ne torni con i suoi fratelli.</p>
<p class="C44 V34">Altrimenti, come farei a risalire da mio padre senza avere il ragazzo con me? Ah, che io non veda il dolore che ne verrebbe a mio padre».</p>
<p class="C45 V1">Allora Giuseppe non poté più contenersi davanti a tutto il suo seguito e gridò: «Fate uscire tutti dalla mia presenza!» Nessuno rimase con Giuseppe quando egli si fece riconoscere dai suoi fratelli.</p>
<p class="C45 V2">Alzò la voce piangendo; gli Egiziani lo udirono e l'udì la casa del faraone.</p>
<p class="C45 V3">Giuseppe disse ai suoi fratelli: «Io sono Giuseppe; mio padre vive ancora?» Ma i suoi fratelli non gli potevano rispondere, perché erano atterriti dalla sua presenza.</p>
<p class="C45 V4">Giuseppe disse ai suoi fratelli: «Vi prego, avvicinatevi a me!» Quelli s'avvicinarono ed egli disse: «Io sono Giuseppe, vostro fratello, che voi vendeste perché fosse portato in Egitto.</p>
<p class="C45 V5">Ma ora non vi rattristate, né vi dispiaccia di avermi venduto perché io fossi portato qui; poiché Dio mi ha mandato qui prima di voi per conservarvi in vita.</p>
<p class="C45 V6">Infatti, sono due anni che la carestia è nel paese e ce ne saranno altri cinque, durante i quali non ci sarà raccolto né mietitura.</p>
<p class="C45 V7">Ma Dio mi ha mandato qui prima di voi, perché sia conservato di voi un residuo sulla terra e per salvare la vita a molti scampati.</p>
<p class="C45 V8">Non siete dunque voi che mi avete mandato qui, ma è Dio. Egli mi ha stabilito come padre del faraone, signore di tutta la sua casa e governatore di tutto il paese d'Egitto.</p>
<p class="C45 V9">Affrettatevi a risalire da mio padre e ditegli: "Così dice tuo figlio Giuseppe: Dio mi ha stabilito signore di tutto l'Egitto; scendi da me, non tardare;</p>
<p class="C45 V10">tu abiterai nel paese di Goscen e sarai vicino a me: tu e i tuoi figli, i figli dei tuoi figli, le tue greggi, i tuoi armenti e tutto quello che possiedi.</p>
<p class="C45 V11"> Qui io ti sostenterò (perché ci saranno ancora cinque anni di carestia), affinché tu non sia ridotto in miseria: tu, la tua famiglia e tutto quello che possiedi".</p>
<p class="C45 V12">Ecco, voi vedete con i vostri occhi, e mio fratello Beniamino vede con i suoi occhi, che è proprio la mia bocca quella che vi parla.</p>
<p class="C45 V13">Raccontate dunque a mio padre tutta la mia gloria in Egitto e tutto quello che avete visto; e fate che mio padre scenda presto qua».</p>
<p class="C45 V14">Poi si gettò al collo di Beniamino, suo fratello, e pianse; e Beniamino pianse sul collo di lui.</p>
<p class="C45 V15">Baciò pure tutti i suoi fratelli, piangendo. Dopo questo, i suoi fratelli si misero a parlare con lui.</p>
<p class="C45 V16">Intanto la voce si diffuse nella casa del faraone, e si disse: «Sono arrivati i fratelli di Giuseppe». Questo piacque al faraone e ai suoi servitori.</p>
<p class="C45 V17">Il faraone disse a Giuseppe: «Di' ai tuoi fratelli: "Fate questo: caricate le vostre bestie e andate, tornate al paese di Canaan;</p>
<p class="C45 V18">prendete vostro padre, le vostre famiglie e venite da me; io vi darò il meglio del paese d'Egitto e voi mangerete il grasso della terra".</p>
<p class="C45 V19">Tu hai l'ordine di dire loro: "Fate questo: prendete nel paese d'Egitto dei carri per i vostri bambini e per le vostre mogli; conducete vostro padre e venite.</p>
<p class="C45 V20">E non vi rincresca di lasciare la vostra roba; perché il meglio di tutto il paese d'Egitto sarà vostro"».</p>
<p class="C45 V21">I figli d'Israele fecero così e Giuseppe diede loro dei carri, secondo l'ordine del faraone, e diede loro delle provviste per il viaggio.</p>
<p class="C45 V22">Diede un abito di ricambio per ciascuno, ma a Beniamino diede trecento sicli d'argento e cinque mute di vestiti;</p>
<p class="C45 V23">a suo padre mandò questo: dieci asini carichi delle migliori cose d'Egitto, dieci asine cariche di grano, di pane e di viveri per suo padre durante il viaggio.</p>
<p class="C45 V24">Così congedò i suoi fratelli e questi partirono; ed egli disse loro: «Non ci siano, durante il viaggio, delle liti tra di voi».</p>
<p class="C45 V25">Essi risalirono dall'Egitto e giunsero nel paese di Canaan, da Giacobbe loro padre.</p>
<p class="C45 V26">Gli riferirono ogni cosa, dicendo: «Giuseppe vive ancora ed è governatore di tutto il paese d'Egitto». Ma il suo cuore rimase freddo, perché egli non credeva loro.</p>
<p class="C45 V27">Essi gli ripeterono tutte le parole che Giuseppe aveva dette loro. Quando egli vide i carri che Giuseppe aveva mandato per trasportarlo, lo spirito di Giacobbe loro padre si ravvivò.</p>
<p class="C45 V28">E Israele disse: «Basta, mio figlio Giuseppe vive ancora; io andrò e lo vedrò prima di morire».</p>
<p class="C46 V1">Israele partì con tutto quello che aveva e, giunto a Beer-Seba, offrì sacrifici al Dio d'Isacco suo padre.</p>
<p class="C46 V2">Dio parlò a Israele in visioni notturne, e disse: «Giacobbe, Giacobbe!» Ed egli rispose: «Eccomi».</p>
<p class="C46 V3">Dio disse: «Io sono Dio, il Dio di tuo padre. Non temere di scendere in Egitto, perché là ti farò diventare una grande nazione.</p>
<p class="C46 V4">Io scenderò con te in Egitto, te ne farò anche sicuramente risalire e Giuseppe ti chiuderà gli occhi».</p>
<p class="C46 V5">Allora Giacobbe partì da Beer-Seba; e i figli d'Israele fecero salire Giacobbe loro padre, i loro bambini e le loro mogli sui carri che il faraone aveva mandati per trasportarli.</p>
<p class="C46 V6">Essi presero il loro bestiame e i beni che avevano acquisiti nel paese di Canaan e scesero in Egitto: Giacobbe con tutta la sua famiglia.</p>
<p class="C46 V7">Egli fece venire con sé in Egitto i suoi figli, i figli dei suoi figli, le sue figlie, le figlie dei suoi figli e tutta la sua famiglia.</p>
<p class="C46 V8">Questi sono i nomi dei figli d'Israele che vennero in Egitto: Giacobbe e i suoi figli. Il primogenito di Giacobbe: Ruben.</p>
<p class="C46 V9">I figli di Ruben: Chenoc, Pallu, Chesron e Carmi.</p>
<p class="C46 V10">I figli di Simeone: Iemuel, Iamin, Oad, Iachin, Soar e Saul, figlio di una Cananea.</p>
<p class="C46 V11">I figli di Levi: Gherson, Cheat e Merari.</p>
<p class="C46 V12">I figli di Giuda: Er, Onan, Sela, Perez e Zarac; ma Er e Onan morirono nel paese di Canaan; i figli di Perez furono: Chesron e Camul.</p>
<p class="C46 V13">I figli d'Issacar: Tola, Puva, Iob e Simron.</p>
<p class="C46 V14">I figli di Zabulon: Sered, Elon e Ialeel.</p>
<p class="C46 V15">Questi sono i figli che Lea partorì a Giacobbe a Paddan-Aram, oltre a Dina, figlia di lui. I suoi figli e le sue figlie erano in tutto trentatré persone.</p>
<p class="C46 V16">I figli di Gad: Sifion, Agghi, Suni, Esbon, Eri, Arodi e Areli.</p>
<p class="C46 V17">I figli di Ascer: Imna, Tisva, Tisvi, Beria e Serac loro sorella; i figli di Beria: Eber e Malchiel.</p>
<p class="C46 V18">Questi furono i figli di Zilpa che Labano aveva dato a sua figlia Lea; lei li partorì a Giacobbe: in tutto sedici persone.</p>
<p class="C46 V19">I figli di Rachele, moglie di Giacobbe: Giuseppe e Beniamino.</p>
<p class="C46 V20">A Giuseppe, nel paese d'Egitto, nacquero Manasse ed Efraim, i quali Asenat, figlia di Potifera, sacerdote di On, gli partorì.</p>
<p class="C46 V21">I figli di Beniamino: Bela, Becher, Asbel, Ghera, Naaman, Ei, Ros, Muppim, Cuppim e Ard.</p>
<p class="C46 V22">Questi sono i figli di Rachele che nacquero a Giacobbe: in tutto quattordici persone.</p>
<p class="C46 V23">I figli di Dan: Cusim.</p>
<p class="C46 V24">I figli di Neftali: Iacseel, Guni, Ieser e Sillem.</p>
<p class="C46 V25">Questi sono i figli di Bila, che Labano aveva dato a sua figlia Rachele; lei li partorì a Giacobbe: in tutto sette persone.</p>
<p class="C46 V26">Le persone che vennero con Giacobbe in Egitto, discendenti da lui, senza contare le mogli dei figli di Giacobbe, erano in tutto sessantasei.</p>
<p class="C46 V27">I figli di Giuseppe, natigli in Egitto, erano due. Il totale delle persone della famiglia di Giacobbe che vennero in Egitto, era di settanta.</p>
<p class="C46 V28">Giacobbe mandò davanti a sé Giuda verso Giuseppe, perché questi lo guidasse nel paese di Goscen. Giunsero nella terra di Goscen.</p>
<p class="C46 V29">Giuseppe fece attaccare il suo carro e salì in Goscen a incontrare Israele, suo padre; gli si presentò, gli si gettò al collo e pianse a lungo sul suo collo.</p>
<p class="C46 V30">Israele disse a Giuseppe: «Ora, che io muoia pure, giacché ho visto il tuo volto, e tu vivi ancora!»</p>
<p class="C46 V31"> Giuseppe disse ai suoi fratelli e alla famiglia di suo padre: «Io andrò a informare il faraone e gli dirò: "I miei fratelli e la famiglia di mio padre, che erano nel paese di Canaan, sono venuti da me.</p>
<p class="C46 V32"> Questi uomini sono pastori, perché sono sempre stati allevatori di bestiame e hanno condotto con sé le loro greggi, i loro armenti e tutto quello che posseggono".</p>
<p class="C46 V33"> Quando il faraone vi farà chiamare e vi dirà: "Qual è la vostra occupazione?", risponderete:</p>
<p class="C46 V34"> "I tuoi servi sono stati allevatori di bestiame dalla loro infanzia fino ad ora: noi come i nostri padri". Così abiterete nella terra di Goscen, perché gli Egiziani hanno in abominio tutti i pastori». -</p>
<p class="C47 V1">Giuseppe andò a informare il faraone e gli disse: «Mio padre e i miei fratelli con le loro greggi, con i loro armenti e con tutto quello che hanno, sono venuti dal paese di Canaan; ecco, sono nella terra di Goscen».</p>
<p class="C47 V2">Poi prese cinque uomini tra i suoi fratelli e li presentò al faraone.</p>
<p class="C47 V3">Il faraone disse ai fratelli di Giuseppe: «Qual è la vostra occupazione?» Essi risposero al faraone: «I tuoi servi sono pastori, come lo furono i nostri padri».</p>
<p class="C47 V4">Poi dissero al faraone: «Siamo venuti ad abitare in questo paese, perché nel paese di Canaan non ci sono pascoli per le greggi dei tuoi servi; poiché la carestia è grave, permetti ora che i tuoi servi abitino nella terra di Goscen».</p>
<p class="C47 V5">Il faraone parlò a Giuseppe, dicendo: «Tuo padre e i tuoi fratelli sono venuti da te;</p>
<p class="C47 V6">il paese d'Egitto sta davanti a te; fa' abitare tuo padre e i tuoi fratelli nella parte migliore del paese; risiedano pure nella terra di Goscen. Se conosci tra di loro degli uomini capaci, falli sovraintendenti del mio bestiame».</p>
<p class="C47 V7">Poi Giuseppe fece venire Giacobbe, suo padre, dal faraone e glielo presentò. E Giacobbe benedisse il faraone.</p>
<p class="C47 V8">Il faraone disse a Giacobbe: «Quanti sono gli anni della tua vita?»</p>
<p class="C47 V9">Giacobbe rispose al faraone: «Gli anni della mia vita nomade sono centotrenta. I miei anni sono stati pochi e travagliati e non hanno raggiunto il numero degli anni dei miei padri, al tempo della loro vita nomade».</p>
<p class="C47 V10">Giacobbe benedisse ancora il faraone e si ritirò dalla sua presenza.</p>
<p class="C47 V11">Giuseppe fece abitare suo padre e i suoi fratelli, diede loro una proprietà nel paese d'Egitto, nella parte migliore del paese, nel territorio di Ramses, come il faraone aveva ordinato.</p>
<p class="C47 V12">Giuseppe fornì pane a suo padre, ai suoi fratelli e a tutta la famiglia di suo padre, secondo il numero dei figli.</p>
<p class="C47 V13">In tutto il paese non c'era pane, perché la carestia era gravissima; il paese d'Egitto e il paese di Canaan soffrivano a causa della carestia.</p>
<p class="C47 V14">Giuseppe raccolse tutto il denaro che si trovava nel paese d'Egitto e nel paese di Canaan, come prezzo del grano che si comprava; Giuseppe portò questo denaro nella casa del faraone.</p>
<p class="C47 V15">Quando il denaro fu esaurito nel paese d'Egitto e nel paese di Canaan, tutti gli Egiziani vennero da Giuseppe e dissero: «Dacci del pane! Perché dovremmo morire in tua presenza? Infatti il denaro è finito».</p>
<p class="C47 V16">Giuseppe disse: «Se non avete più denaro, date il vostro bestiame e io vi darò del pane in cambio del vostro bestiame».</p>
<p class="C47 V17">Quelli condussero a Giuseppe il loro bestiame e Giuseppe diede loro del pane in cambio dei loro cavalli, delle loro greggi di pecore, delle loro mandrie di buoi e dei loro asini. Così fornì loro del pane quell'anno, in cambio di tutto il loro bestiame.</p>
<p class="C47 V18">Passato quell'anno, tornarono da lui l'anno seguente e gli dissero: «Noi non nasconderemo al mio signore che il denaro è esaurito e le mandrie del nostro bestiame sono passate al mio signore. Non resta più nulla che il mio signore possa prendere, tranne i nostri corpi e le nostre terre.</p>
<p class="C47 V19">Perché dovremmo morire sotto i tuoi occhi, noi e le nostre terre? Compra noi e le nostre terre in cambio del pane; noi con le nostre terre saremo schiavi del faraone; dacci della semenza perché possiamo vivere e non morire, e il suolo non diventi un deserto».</p>
<p class="C47 V20">Così Giuseppe comprò per il faraone tutte le terre d'Egitto; infatti gli Egiziani vendettero ognuno il proprio campo, perché la carestia li colpiva gravemente. Così il paese diventò proprietà del faraone.</p>
<p class="C47 V21">Quanto al popolo, lo trasferì nelle città, da un capo all'altro dell'Egitto;</p>
<p class="C47 V22">solo le terre dei sacerdoti non acquistò, perché i sacerdoti ricevevano un'assegnazione stabilita per loro dal faraone e mangiavano grazie all'assegnazione fatta dal faraone; per questo essi non vendettero le loro terre.</p>
<p class="C47 V23">Giuseppe disse al popolo: «Ecco, oggi ho acquistato voi e le vostre terre per il faraone; eccovi del seme; seminate la terra;</p>
<p class="C47 V24">al tempo della raccolta, ne darete il quinto al faraone; quattro parti saranno vostre, per seminare i campi e per nutrirvi con quelli che sono in casa vostra e con i vostri bambini».</p>
<p class="C47 V25">Quelli dissero: «Tu ci hai salvato la vita! Ci sia dato di trovar grazia agli occhi del nostro signore e saremo schiavi del faraone!»</p>
<p class="C47 V26">Giuseppe ne fece una legge, che dura fino al giorno d'oggi, secondo la quale un quinto del reddito delle terre d'Egitto era per il faraone: soltanto le terre dei sacerdoti non diventarono del faraone.</p>
<p class="C47 V27">Così gli Israeliti abitarono nel paese d'Egitto, nella terra di Goscen; ebbero delle proprietà, furono fecondi e si moltiplicarono oltremodo.</p>
<p class="C47 V28">Giacobbe visse nel paese d'Egitto diciassette anni; la durata della vita di Giacobbe fu di centoquarantasette anni.</p>
<p class="C47 V29">Quando Israele s'avvicinò al giorno della sua morte, chiamò suo figlio Giuseppe e gli disse: «Ti prego, se ho trovato grazia agli occhi tuoi, mettimi la tua mano sotto la coscia e usami bontà e fedeltà; non seppellirmi in Egitto!</p>
<p class="C47 V30">Ma, quando giacerò con i miei padri, portami fuori d'Egitto e seppelliscimi nella loro tomba!»</p>
<p class="C47 V31">Egli rispose: «Farò come tu dici». Giacobbe disse: «Giuramelo». Giuseppe glielo giurò. Israele, rivolto al capo del letto, adorò. -</p>
<p class="C48 V1">Dopo queste cose, fu detto a Giuseppe: «Ecco, tuo padre è ammalato». Allora egli prese con sé i suoi due figli, Manasse ed Efraim.</p>
<p class="C48 V2">Giacobbe ne fu informato e gli fu detto: «Ecco, tuo figlio Giuseppe viene da te». Israele raccolse le sue forze e si mise seduto sul letto.</p>
<p class="C48 V3">Giacobbe disse a Giuseppe: «Il Dio onnipotente mi apparve a Luz nel paese di Canaan, mi benedisse</p>
<p class="C48 V4"> e mi disse: "Ecco, io ti renderò fecondo, ti moltiplicherò, ti farò diventare una moltitudine di popoli e darò questo paese alla tua discendenza dopo di te, come proprietà perenne".</p>
<p class="C48 V5">Ora, i tuoi due figli che ti sono nati nel paese d'Egitto prima che io venissi da te in Egitto, sono miei. Efraim e Manasse saranno miei, come Ruben e Simeone.</p>
<p class="C48 V6">Ma i figli che hai generato dopo di loro saranno tuoi; essi saranno chiamati col nome dei loro fratelli, quanto alla loro eredità.</p>
<p class="C48 V7">Quanto a me, mentre tornavo da Paddan, Rachele mi morì nel paese di Canaan, durante il viaggio, a qualche distanza da Efrata; e la seppellii in quel luogo, sulla via di Efrata, che è Betlemme».</p>
<p class="C48 V8">Israele guardò i figli di Giuseppe e disse: «Questi, chi sono?»</p>
<p class="C48 V9">Giuseppe rispose a suo padre: «Sono i miei figli, che Dio mi ha dati qui». Ed egli disse: «Ti prego, falli avvicinare a me e io li benedirò».</p>
<p class="C48 V10">Gli occhi d'Israele erano annebbiati per l'età e non ci vedeva più. Giuseppe li fece avvicinare a lui ed egli li baciò e li abbracciò.</p>
<p class="C48 V11">Israele disse a Giuseppe: «Io non pensavo più di rivedere il tuo volto ed ecco che Dio mi ha dato di vedere anche la tua prole».</p>
<p class="C48 V12">Giuseppe li allontanò dalle ginocchia di suo padre e si prostrò con la faccia a terra.</p>
<p class="C48 V13">Poi Giuseppe li prese tutti e due: Efraim alla sua destra, alla sinistra d'Israele, e Manasse alla sua sinistra, alla destra d'Israele, e li fece avvicinare a lui.</p>
<p class="C48 V14">E Israele stese la sua mano destra e la posò sul capo di Efraim, che era il più giovane, e posò la sua mano sinistra sul capo di Manasse, incrociando le mani; perché Manasse era il primogenito.</p>
<p class="C48 V15">Benedisse Giuseppe e disse: «Il Dio alla cui presenza camminarono i miei padri Abraamo e Isacco, il Dio che è stato il mio pastore da quando esisto fino a questo giorno,</p>
<p class="C48 V16">l'angelo che mi ha liberato da ogni male, benedica questi ragazzi! Siano chiamati con il mio nome, con il nome dei miei padri, Abraamo e Isacco, e si moltiplichino abbondantemente sulla terra!»</p>
<p class="C48 V17">Quando Giuseppe vide che suo padre posava la mano destra sul capo di Efraim, ne ebbe dispiacere e prese la mano di suo padre per levarla dal capo di Efraim e metterla sul capo di Manasse.</p>
<p class="C48 V18">Giuseppe disse a suo padre: «Non così, padre mio, perché questo è il primogenito; metti la tua mano destra sul suo capo».</p>
<p class="C48 V19">Ma suo padre rifiutò e disse: «Lo so, figlio mio, lo so; anch'egli diventerà un popolo; anch'egli sarà grande; nondimeno il suo fratello più giovane sarà più grande di lui e la sua discendenza diventerà una moltitudine di nazioni».</p>
<p class="C48 V20"> In quel giorno li benedisse, dicendo: «Di te si servirà Israele per benedire, e dirà: "Dio ti faccia simile a Efraim e a Manasse!"» E mise Efraim prima di Manasse.</p>
<p class="C48 V21">Poi Israele disse a Giuseppe: «Ecco, io muoio; ma Dio sarà con voi e vi farà ritornare nel paese dei vostri padri.</p>
<p class="C48 V22">Io ti do una parte di più che ai tuoi fratelli: quella che conquistai dalle mani degli Amorei, con la mia spada e con il mio arco». -</p>
<p class="C49 V1">Poi Giacobbe chiamò i suoi figli e disse: «Radunatevi, e vi annunzierò ciò che vi avverrà nei giorni a venire.</p>
<p class="C49 V2">Radunatevi e ascoltate, o figli di Giacobbe! Date ascolto a Israele, vostro padre!</p>
<p class="C49 V3">Ruben, tu sei il mio primogenito, la mia forza, la primizia del mio vigore, eminente in dignità ed eminente in forza.</p>
<p class="C49 V4">Impetuoso come l'acqua, tu non avrai la preminenza, perché sei salito sul letto di tuo padre e hai profanato il mio letto su cui eri salito.</p>
<p class="C49 V5">Simeone e Levi sono fratelli: le loro spade sono strumenti di violenza.</p>
<p class="C49 V6">Non entri l'anima mia nel loro consiglio segreto, non si unisca la mia gloria al loro convegno! Perché nella loro ira hanno ucciso degli uomini e nella loro malvagità hanno tagliato i garretti ai tori.</p>
<p class="C49 V7">Maledetta la loro ira, perché è stata violenta e il loro furore perché è stato crudele! Io li dividerò in Giacobbe e li disperderò in Israele.</p>
<p class="C49 V8">Giuda, te loderanno i tuoi fratelli; la tua mano sarà sul collo dei tuoi nemici; i figli di tuo padre si inchineranno davanti a te.</p>
<p class="C49 V9">Giuda è un giovane leone; tu risali dalla preda, figlio mio; egli si china, s'accovaccia come un leone, come una leonessa: chi lo farà alzare?</p>
<p class="C49 V10">Lo scettro non sarà rimosso da Giuda, né sarà allontanato il bastone del comando dai suoi piedi, finché venga colui al quale esso appartiene e a cui ubbidiranno i popoli.</p>
<p class="C49 V11">Egli lega il suo asinello alla vite e il puledro della sua asina alla vite migliore; lava la sua veste col vino e il suo mantello col sangue dell'uva.</p>
<p class="C49 V12">Egli ha gli occhi rossi dal vino e i denti bianchi dal latte.</p>
<p class="C49 V13">Zabulon abiterà sulla costa dei mari; sarà sulla costa dove approdano le navi, il suo fianco s'appoggerà a Sidone.</p>
<p class="C49 V14">Issacar è un asino robusto sdraiato fra due ovili.</p>
<p class="C49 V15">Egli ha visto che il riposo è buono e che il paese è ameno; ha curvato la spalla per portare il peso, ed è stato costretto ai lavori forzati.</p>
<p class="C49 V16">Dan giudicherà il suo popolo, come ogni altra tribù d'Israele.</p>
<p class="C49 V17">Dan sarà una serpe sulla strada, una vipera cornuta sul sentiero, che morde i garretti del cavallo e fa cadere il cavaliere all'indietro.</p>
<p class="C49 V18">Io aspetto la tua salvezza, o SIGNORE!</p>
<p class="C49 V19">Gad sarà assalito da bande armate, ma egli, a sua volta, le assalirà e le inseguirà.</p>
<p class="C49 V20">Da Ascer verrà il pane saporito, ed egli fornirà delizie regali.</p>
<p class="C49 V21">Neftali è una cerva messa in libertà; egli dice delle belle parole.</p>
<p class="C49 V22">Giuseppe è un albero fruttifero; un albero fruttifero vicino a una sorgente; i suoi rami si stendono sopra il muro.</p>
<p class="C49 V23">Gli arcieri lo hanno provocato, gli hanno lanciato frecce, lo hanno perseguitato,</p>
<p class="C49 V24">ma il suo arco è rimasto saldo; le sue braccia e le sue mani sono state rinforzate dalle mani del Potente di Giacobbe, da colui che è il pastore e la roccia d'Israele,</p>
<p class="C49 V25">dal Dio di tuo padre che ti aiuterà e dall'Altissimo che ti benedirà con benedizioni del cielo di sopra, con benedizioni dell'abisso che giace di sotto, con benedizioni delle mammelle e del grembo materno.</p>
<p class="C49 V26">Le benedizioni di tuo padre sorpassano le benedizioni dei miei progenitori, fino a raggiungere la cima delle colline eterne. Esse saranno sul capo di Giuseppe, sulla fronte del principe dei suoi fratelli.</p>
<p class="C49 V27">Beniamino è un lupo rapace; la mattina divora la preda e la sera spartisce le spoglie».</p>
<p class="C49 V28">Tutti costoro sono gli antenati delle dodici tribù d'Israele; questo è ciò che il loro padre disse loro, quando li benedisse. Li benedisse, dando a ciascuno la sua benedizione particolare.</p>
<p class="C49 V29">Poi diede loro i suoi ordini e disse: «Io sto per essere riunito al mio popolo. Seppellitemi con i miei padri nella grotta che è nel campo di Efron l'Ittita,</p>
<p class="C49 V30">nella grotta che è nel campo di Macpela, di fronte a Mamre, nel paese di Canaan, la quale Abraamo comprò, con il campo, da Efron l'Ittita, come sepolcro di sua proprietà.</p>
<p class="C49 V31">Qui furono sepolti Abraamo e sua moglie Sara; furono sepolti Isacco e Rebecca sua moglie, e qui io seppellii Lea.</p>
<p class="C49 V32">Il campo e la grotta che vi si trova furono comprati presso i figli di Chet».</p>
<p class="C49 V33">Quando Giacobbe ebbe finito di dare questi ordini ai suoi figli, ritirò i piedi nel letto, spirò e fu riunito al suo popolo.</p>
<p class="C50 V1">Allora Giuseppe si gettò sulla faccia di suo padre, pianse su di lui e lo baciò.</p>
<p class="C50 V2">Poi Giuseppe ordinò ai medici che erano al suo servizio di imbalsamare suo padre; e i medici imbalsamarono Israele.</p>
<p class="C50 V3">Ci vollero quaranta giorni; perché tanto è il tempo che si impiega a imbalsamare. E gli Egiziani lo piansero settanta giorni.</p>
<p class="C50 V4">Quando i giorni del lutto fatto per lui furono passati, Giuseppe parlò alla casa del faraone, dicendo: «Se ora ho trovato grazia ai vostri occhi, fate giungere agli orecchi del faraone queste parole:</p>
<p class="C50 V5"> "Mio padre mi ha fatto giurare e mi ha detto: «Ecco, io muoio; seppelliscimi nel mio sepolcro, che mi sono scavato nel paese di Canaan». Ora dunque, permetti che io salga e seppellisca mio padre; poi tornerò"».</p>
<p class="C50 V6">Il faraone rispose: «Sali e seppellisci tuo padre come ti ha fatto giurare».</p>
<p class="C50 V7">Allora Giuseppe salì a seppellire suo padre e con lui salirono tutti i servitori del faraone, gli anziani della sua casa e tutti gli anziani del paese d'Egitto,</p>
<p class="C50 V8">tutta la casa di Giuseppe e i suoi fratelli e la casa di suo padre. Non lasciarono nella terra di Goscen che i loro bambini, le loro greggi e i loro armenti.</p>
<p class="C50 V9">Con lui salirono pure carri e cavalieri, così da formare un corteo numerosissimo.</p>
<p class="C50 V10">Quando giunsero all'aia di Atad, che è oltre il Giordano, vi furono grandi e profondi lamenti. Giuseppe fece a suo padre un lutto di sette giorni.</p>
<p class="C50 V11">Quando gli abitanti del paese, i Cananei, videro il lutto dell'aia di Atad, dissero: «Questo è un grave lutto per gli Egiziani!» Perciò fu messo il nome di Abel-Misraim a quell'aia, che è oltre il Giordano.</p>
<p class="C50 V12">I figli di Giacobbe fecero per lui quello che egli aveva ordinato loro:</p>
<p class="C50 V13">lo trasportarono nel paese di Canaan e lo seppellirono nella grotta del campo di Macpela, che Abraamo aveva comprato, con il campo, da Efron l'Ittita, come sepolcro di sua proprietà, di fronte a Mamre.</p>
<p class="C50 V14">Giuseppe, dopo aver sepolto suo padre, tornò in Egitto con i suoi fratelli e con tutti quelli che erano saliti con lui a seppellire suo padre.</p>
<p class="C50 V15">I fratelli di Giuseppe, quando videro che il loro padre era morto, dissero: «Chi sa se Giuseppe non ci porterà odio e non ci renderà tutto il male che gli abbiamo fatto?»</p>
<p class="C50 V16">Perciò mandarono a dire a Giuseppe: «Tuo padre, prima di morire, diede quest'ordine:</p>
<p class="C50 V17"> "Dite così a Giuseppe: Perdona ora ai tuoi fratelli il loro misfatto e il loro peccato; perché ti hanno fatto del male". Ti prego, perdona dunque ora il misfatto dei servi del Dio di tuo padre!» Giuseppe, quando gli parlarono così, pianse.</p>
<p class="C50 V18">I suoi fratelli vennero anch'essi, si inchinarono ai suoi piedi e dissero: «Ecco, siamo tuoi servi».</p>
<p class="C50 V19">Giuseppe disse loro: «Non temete. Sono io forse al posto di Dio?</p>
<p class="C50 V20">Voi avevate pensato del male contro di me, ma Dio ha pensato di convertirlo in bene per compiere quello che oggi avviene: per conservare in vita un popolo numeroso.</p>
<p class="C50 V21">Ora dunque non temete. Io provvederò al sostentamento per voi e i vostri figli». Così li confortò e parlò al loro cuore.</p>
<p class="C50 V22">Giuseppe abitò in Egitto con la casa di suo padre; egli visse centodieci anni.</p>
<p class="C50 V23">Giuseppe vide i figli di Efraim, fino alla terza generazione; anche i figli di Machir, figlio di Manasse, nacquero sulle sue ginocchia.</p>
<p class="C50 V24">Giuseppe disse ai suoi fratelli: «Io sto per morire, ma Dio per certo vi visiterà e vi farà salire, da questo paese, nel paese che promise con giuramento ad Abraamo, a Isacco e a Giacobbe».</p>
<p class="C50 V25">Giuseppe fece giurare i figli d'Israele, dicendo: «Dio per certo vi visiterà; allora portate via da qui le mie ossa».</p>
<p class="C50 V26">Poi Giuseppe morì, all'età di centodieci anni; e fu imbalsamato e deposto in un sarcofago in Egitto.</p>
</div>
</div>
<div class="edizione LECTIO">
<div class="libro Gn">
<p class="CCAPITOLO VVERSO">TESTO</p>
</div>
</div>
</div>
</body>
</html>
