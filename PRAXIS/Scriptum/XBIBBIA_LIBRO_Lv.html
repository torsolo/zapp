<html>
<head>
<meta name="viewport" content="width=device-width,height=device-height, initial-scale=1.0" />
<link rel="stylesheet" type="text/css" media="screen" charset="utf-8" href="XBIBBIA.css" />
<script type="text/javascript" src="XBIBBIA.js"></script>
<title>VERBUM</title>
</head>
<body>
<div id="sopra" class="testa">
<table><tr>
<td><input id="libro"    type="text" size="4" value="X" readonly onclick="books()"></td>
<td><input id="capitolo" type="text" size="2" value="1"></td>
<td><input id="verso"    type="text" size="2" value=""></td>
<td><input id="trova"    type="submit" value="TROVA" onclick="trova()"></td>
<td><input id="avanti"   type="submit" value=">>>" onclick="next()"></td>
</tr></table>
</div>
<div id="leggo" class="centro">LEGGO</div>
<div id="sotto" class="piede">Verbum caro factum est</div>
<div id="verbum">
<div id="sigla">Lv</div>
<div class="edizione CEI2008">
<div class="libro Lv">
<p class="CCAPITOLO VVERSO">TESTO</p>
<p class="C1 V1">Il Signore chiamò Mosè, gli parlò dalla tenda del convegno e disse: </p>
<p class="C1 V2">«Parla agli Israeliti dicendo: “Quando uno di voi vorrà presentare come offerta in onore del Signore un animale scelto fra il bestiame domestico, offrirete un capo di bestiame grosso o minuto.</p>
<p class="C1 V3">Se la sua offerta è un olocausto di bestiame grosso, egli offrirà un maschio senza difetto; l’offrirà all’ingresso della tenda del convegno, perché sia accetto al Signore in suo favore.</p>
<p class="C1 V4">Poserà la mano sulla testa della vittima, che sarà accettata in suo favore per compiere il rito espiatorio per lui.</p>
<p class="C1 V5">Poi scannerà il giovenco davanti al Signore, e i figli di Aronne, i sacerdoti, offriranno il sangue e lo spargeranno intorno all’altare che è all’ingresso della tenda del convegno.</p>
<p class="C1 V6">Scorticherà la vittima e la taglierà a pezzi.</p>
<p class="C1 V7">I figli del sacerdote Aronne porranno il fuoco sull’altare e metteranno la legna sul fuoco;</p>
<p class="C1 V8">poi i figli di Aronne, i sacerdoti, disporranno i pezzi, la testa e il grasso sulla legna e sul fuoco che è sull’altare.</p>
<p class="C1 V9">Laverà con acqua le viscere e le zampe; poi il sacerdote brucerà il tutto sull’altare come olocausto, sacrificio consumato dal fuoco, profumo gradito in onore del Signore.</p>
<p class="C1 V10">Se la sua offerta per l’olocausto è presa dal bestiame minuto, tra le pecore o tra le capre, egli offrirà un maschio senza difetto.</p>
<p class="C1 V11">Lo scannerà al lato settentrionale dell’altare, davanti al Signore. I figli di Aronne, i sacerdoti, spargeranno il sangue attorno all’altare.</p>
<p class="C1 V12">Lo taglierà a pezzi, con la testa e il grasso, e il sacerdote li disporrà sulla legna, collocata sul fuoco dell’altare.</p>
<p class="C1 V13">Laverà con acqua le viscere e le zampe; poi il sacerdote offrirà il tutto e lo brucerà sull’altare: è un olocausto, sacrificio consumato dal fuoco, profumo gradito in onore del Signore.</p>
<p class="C1 V14">Se la sua offerta in onore del Signore è un olocausto di uccelli, presenterà tortore o colombi.</p>
<p class="C1 V15">Il sacerdote presenterà l’animale all’altare, ne staccherà la testa, la farà bruciare sull’altare e il sangue sarà spruzzato sulla parete dell’altare.</p>
<p class="C1 V16">Poi toglierà il gozzo con il suo sudiciume e lo getterà al lato orientale dell’altare, dov’è il luogo delle ceneri.</p>
<p class="C1 V17">Dividerà l’uccello in due metà prendendolo per le ali, ma senza staccarle, e il sacerdote lo brucerà sull’altare, sulla legna che è sul fuoco. È un olocausto, sacrificio consumato dal fuoco, profumo gradito in onore del Signore. </p>
<p class="C2 V1">Se qualcuno presenterà come offerta un’oblazione in onore del Signore, la sua offerta sarà di fior di farina, sulla quale verserà olio e porrà incenso.</p>
<p class="C2 V2">La porterà ai figli di Aronne, i sacerdoti; prenderà da essa una manciata di fior di farina e d’olio, con tutto l’incenso, e il sacerdote la farà bruciare sull’altare come suo memoriale: è un sacrificio consumato dal fuoco, profumo gradito in onore del Signore.</p>
<p class="C2 V3">Il resto dell’oblazione spetta ad Aronne e ai suoi figli; è parte santissima, porzione del Signore.</p>
<p class="C2 V4">Quando presenterai come offerta un’oblazione cotta nel forno, essa consisterà in focacce azzime di fior di farina impastate con olio e anche in schiacciate azzime spalmate di olio.</p>
<p class="C2 V5">Se la tua offerta sarà un’oblazione cotta sulla teglia, sarà di fior di farina, azzima e impastata con olio;</p>
<p class="C2 V6">la dividerai in pezzi e sopra vi verserai olio: è un’oblazione.</p>
<p class="C2 V7">Se la tua offerta sarà un’oblazione cotta nella pentola, sarà fatta con fior di farina e olio;</p>
<p class="C2 V8">porterai al Signore l’oblazione così preparata, poi sarà presentata al sacerdote, che la porterà sull’altare.</p>
<p class="C2 V9">Il sacerdote preleverà dall’oblazione il suo memoriale e lo brucerà sull’altare: sacrificio consumato dal fuoco, profumo gradito in onore del Signore.</p>
<p class="C2 V10">Il resto dell’oblazione spetta ad Aronne e ai suoi figli; è parte santissima, porzione del Signore.</p>
<p class="C2 V11">Nessuna delle oblazioni che offrirete al Signore sarà lievitata: non farete bruciare né pasta lievitata né miele come sacrificio consumato dal fuoco in onore del Signore;</p>
<p class="C2 V12">potrete offrire queste cose al Signore come offerta di primizie, ma non saliranno sull’altare come profumo gradito.</p>
<p class="C2 V13">Dovrai salare ogni tua offerta di oblazione: nella tua oblazione non lascerai mancare il sale dell’alleanza del tuo Dio; sopra ogni tua offerta porrai del sale.</p>
<p class="C2 V14">Se offrirai al Signore un’oblazione di primizie, offrirai come oblazione delle tue primizie spighe di grano abbrustolite al fuoco e chicchi frantumati di grano novello.</p>
<p class="C2 V15">Verserai olio sopra di essa, vi metterai incenso: è un’oblazione.</p>
<p class="C2 V16">Il sacerdote farà bruciare come suo memoriale una parte dei chicchi e dell’olio insieme con tutto l’incenso: è un sacrificio consumato dal fuoco in onore del Signore. </p>
<p class="C3 V1">Nel caso che la sua offerta sia un sacrificio di comunione, se offre un capo di bestiame grosso, maschio o femmina, lo presenterà senza difetto davanti al Signore,</p>
<p class="C3 V2">poserà la sua mano sulla testa della vittima e la scannerà all’ingresso della tenda del convegno, e i figli di Aronne, i sacerdoti, spargeranno il sangue attorno all’altare.</p>
<p class="C3 V3">Di questo sacrificio di comunione offrirà, come sacrificio consumato dal fuoco in onore del Signore, sia il grasso che avvolge le viscere sia tutto quello che vi è sopra,</p>
<p class="C3 V4">i due reni con il loro grasso e il grasso attorno ai lombi e al lobo del fegato, che distaccherà insieme ai reni.</p>
<p class="C3 V5">I figli di Aronne faranno bruciare tutto questo sull’altare, in aggiunta all’olocausto, posto sulla legna che è sul fuoco: è un sacrificio consumato dal fuoco, profumo gradito in onore del Signore.</p>
<p class="C3 V6">Se la sua offerta per il sacrificio di comunione in onore del Signore è presa dal bestiame minuto, maschio o femmina, la presenterà senza difetto.</p>
<p class="C3 V7">Se presenta una pecora in offerta, la offrirà davanti al Signore;</p>
<p class="C3 V8">poserà la mano sulla testa della vittima e la scannerà davanti alla tenda del convegno, e i figli di Aronne ne spargeranno il sangue attorno all’altare.</p>
<p class="C3 V9">Di questo sacrificio di comunione offrirà, quale sacrificio consumato dal fuoco per il Signore, il grasso, e cioè l’intera coda presso l’estremità della spina dorsale, il grasso che avvolge le viscere e tutto il grasso che vi è sopra,</p>
<p class="C3 V10">i due reni con il loro grasso e il grasso attorno ai lombi e al lobo del fegato, che distaccherà insieme ai reni.</p>
<p class="C3 V11">Il sacerdote farà bruciare tutto ciò sull’altare: è un alimento consumato dal fuoco in onore del Signore.</p>
<p class="C3 V12">Se la sua offerta è una capra, la offrirà davanti al Signore;</p>
<p class="C3 V13">poserà la mano sulla sua testa e la scannerà davanti alla tenda del convegno e i figli di Aronne ne spargeranno il sangue attorno all’altare.</p>
<p class="C3 V14">Di essa preleverà, come offerta consumata dal fuoco in onore del Signore, il grasso che avvolge le viscere e tutto il grasso che vi è sopra,</p>
<p class="C3 V15">i due reni con il loro grasso e il grasso attorno ai lombi e al lobo del fegato, che distaccherà insieme ai reni.</p>
<p class="C3 V16">Il sacerdote li farà bruciare sull’altare: è un alimento consumato dal fuoco, profumo gradito in onore del Signore. Ogni parte grassa appartiene al Signore.</p>
<p class="C3 V17">È una prescrizione rituale perenne di generazione in generazione, dovunque abiterete: non dovrete mangiare né grasso né sangue”». </p>
<p class="C4 V1">Il Signore parlò a Mosè e disse: «Parla agli Israeliti dicendo: </p>
<p class="C4 V2">“Nel caso che qualcuno trasgredisca inavvertitamente un qualsiasi divieto della legge del Signore, facendo una cosa proibita:</p>
<p class="C4 V3">Se chi ha peccato è il sacerdote consacrato e così ha reso colpevole il popolo, presenterà in onore del Signore, per il peccato da lui commesso, un giovenco senza difetto, come sacrificio per il peccato.</p>
<p class="C4 V4">Condurrà il giovenco davanti al Signore, all’ingresso della tenda del convegno; poserà la mano sulla testa del giovenco e lo scannerà davanti al Signore.</p>
<p class="C4 V5">Il sacerdote consacrato prenderà un po’ del sangue del giovenco e lo porterà nell’interno della tenda del convegno;</p>
<p class="C4 V6">intingerà il dito nel sangue e farà sette aspersioni davanti al Signore, di fronte al velo del santuario.</p>
<p class="C4 V7">Porrà un po’ del sangue sui corni dell’altare dell’incenso aromatico, che è davanti al Signore nella tenda del convegno, e verserà tutto il resto del sangue del giovenco alla base dell’altare degli olocausti, che si trova all’ingresso della tenda del convegno.</p>
<p class="C4 V8">Poi, dal giovenco del sacrificio per il peccato toglierà tutto il grasso: il grasso che avvolge le viscere, tutto quello che vi è sopra,</p>
<p class="C4 V9">i due reni con il loro grasso e il grasso attorno ai lombi e al lobo del fegato, che distaccherà insieme ai reni.</p>
<p class="C4 V10">Farà come si fa per il giovenco del sacrificio di comunione e farà bruciare il tutto sull’altare degli olocausti.</p>
<p class="C4 V11">Ma la pelle del giovenco, la carne con la testa, le viscere, le zampe e gli escrementi,</p>
<p class="C4 V12">cioè tutto il resto del giovenco, egli lo farà portare fuori dell’accampamento, in luogo puro, dove si gettano le ceneri, e lo farà bruciare sulla legna: dovrà essere bruciato sul mucchio delle ceneri.</p>
<p class="C4 V13">Se tutta la comunità d’Israele ha commesso un’inavvertenza, senza che l’intera assemblea la conosca, violando così un divieto della legge del Signore e rendendosi colpevole,</p>
<p class="C4 V14">quando il peccato commesso sarà conosciuto, l’assemblea presenterà, come sacrificio per il peccato, un giovenco e lo condurrà davanti alla tenda del convegno.</p>
<p class="C4 V15">Gli anziani della comunità poseranno le mani sulla testa del giovenco e lo si scannerà davanti al Signore.</p>
<p class="C4 V16">Il sacerdote consacrato porterà un po’ del sangue del giovenco nell’interno della tenda del convegno;</p>
<p class="C4 V17">intingerà il dito nel sangue e farà sette aspersioni davanti al Signore, di fronte al velo del santuario.</p>
<p class="C4 V18">Porrà un po’ del sangue sui corni dell’altare, che è davanti al Signore nella tenda del convegno, e verserà tutto il resto del sangue alla base dell’altare degli olocausti, che si trova all’ingresso della tenda del convegno.</p>
<p class="C4 V19">Toglierà al giovenco tutte le parti grasse, per bruciarle sull’altare.</p>
<p class="C4 V20">Tratterà il giovenco come ha trattato quello offerto in sacrificio per il peccato: tutto allo stesso modo. Il sacerdote compirà in loro favore il rito espiatorio e sarà loro perdonato.</p>
<p class="C4 V21">Poi porterà il giovenco fuori dell’accampamento e lo brucerà come ha bruciato il primo. Questo è il sacrificio per il peccato dell’assemblea.</p>
<p class="C4 V22">Se pecca un capo, violando per inavvertenza un divieto del Signore suo Dio, quando si renderà conto di essere in condizione di colpa,</p>
<p class="C4 V23">oppure quando gli verrà fatto conoscere il peccato che ha commesso, porterà come offerta un capro maschio senza difetto.</p>
<p class="C4 V24">Poserà la mano sulla testa del capro e lo scannerà nel luogo dove si scanna la vittima per l’olocausto davanti al Signore: è un sacrificio per il peccato.</p>
<p class="C4 V25">Il sacerdote prenderà con il dito un po’ del sangue della vittima sacrificata per il peccato e lo porrà sui corni dell’altare degli olocausti e verserà il resto del sangue alla base dell’altare degli olocausti.</p>
<p class="C4 V26">Poi brucerà sull’altare ogni parte grassa, come il grasso del sacrificio di comunione. Il sacerdote compirà per lui il rito espiatorio per il suo peccato e gli sarà perdonato.</p>
<p class="C4 V27">Se pecca per inavvertenza qualcuno del popolo della terra, violando un divieto del Signore, quando si renderà conto di essere in condizione di colpa,</p>
<p class="C4 V28">oppure quando gli verrà fatto conoscere il peccato che ha commesso, porterà come offerta una capra femmina, senza difetto, per il peccato che ha commesso.</p>
<p class="C4 V29">Poserà la mano sulla testa della vittima offerta per il peccato e la scannerà nel luogo dove si scanna la vittima per l’olocausto.</p>
<p class="C4 V30">Il sacerdote prenderà con il dito un po’ del sangue di essa e lo porrà sui corni dell’altare degli olocausti e verserà tutto il resto del sangue alla base dell’altare.</p>
<p class="C4 V31">Preleverà tutte le parti grasse, come si preleva il grasso del sacrificio di comunione, e il sacerdote le brucerà sull’altare, profumo gradito in onore del Signore. Il sacerdote compirà per lui il rito espiatorio e gli sarà perdonato.</p>
<p class="C4 V32">Se porterà una pecora come offerta per il peccato, porterà una femmina senza difetto.</p>
<p class="C4 V33">Poserà la mano sulla testa della vittima offerta per il peccato e la scannerà, in sacrificio per il peccato, nel luogo dove si scanna la vittima per l’olocausto.</p>
<p class="C4 V34">Il sacerdote prenderà con il dito un po’ del sangue della vittima per il peccato e lo porrà sui corni dell’altare degli olocausti e verserà tutto il resto del sangue alla base dell’altare.</p>
<p class="C4 V35">Preleverà tutte le parti grasse, come si preleva il grasso della pecora del sacrificio di comunione, e il sacerdote le brucerà sull’altare, in aggiunta alle vittime consumate dal fuoco in onore del Signore. Il sacerdote compirà per lui il rito espiatorio per il peccato commesso e gli sarà perdonato. </p>
<p class="C5 V1">Quando una persona ha udito una formula di scongiuro e ne è testimone, perché l’ha visto o l’ha saputo, e pecca perché non dichiara nulla, porterà il peso della sua colpa;</p>
<p class="C5 V2">oppure quando qualcuno, senza avvedersene, tocca una cosa impura, come il cadavere di una bestia selvatica o il cadavere di un animale domestico o quello di un rettile, rimarrà egli stesso impuro e in condizione di colpa;</p>
<p class="C5 V3">oppure quando, senza avvedersene, tocca un’impurità propria della persona umana – una qualunque delle cose per le quali l’uomo diviene impuro – quando verrà a saperlo, sarà in condizione di colpa;</p>
<p class="C5 V4">oppure quando qualcuno, senza avvedersene, parlando con leggerezza, avrà giurato, con uno di quei giuramenti che gli uomini proferiscono alla leggera, di fare qualche cosa di male o di bene, quando se ne rende conto, sarà in condizione di colpa.</p>
<p class="C5 V5">Quando sarà in condizione di colpa a causa di uno di questi fatti, dovrà confessare in che cosa ha peccato;</p>
<p class="C5 V6">poi porterà al Signore, come riparazione del peccato commesso, una femmina del bestiame minuto, pecora o capra, per il sacrificio espiatorio; il sacerdote compirà in suo favore il rito espiatorio per il peccato.</p>
<p class="C5 V7">Se non ha mezzi per procurarsi una pecora o una capra, porterà al Signore, come riparazione per il peccato commesso, due tortore o due colombi: uno come sacrificio per il peccato, l’altro come olocausto.</p>
<p class="C5 V8">Li porterà al sacerdote, il quale offrirà prima quello destinato al sacrificio per il peccato: gli spaccherà la testa all’altezza della nuca, ma senza staccarla;</p>
<p class="C5 V9">poi spargerà un po’ del sangue della vittima offerta per il peccato sopra la parete dell’altare e farà colare il resto del sangue alla base dell’altare. È un sacrificio per il peccato.</p>
<p class="C5 V10">Con l’altro uccello offrirà un olocausto, secondo le norme stabilite. Così il sacerdote compirà per lui il rito espiatorio per il peccato commesso e gli sarà perdonato.</p>
<p class="C5 V11">Ma se non ha mezzi per procurarsi due tortore o due colombi, porterà, come offerta per il peccato commesso, un decimo di efa di fior di farina, come sacrificio per il peccato; non vi metterà né olio né incenso, perché è un sacrificio per il peccato.</p>
<p class="C5 V12">Porterà la farina al sacerdote, che ne prenderà una manciata come suo memoriale, facendola bruciare sull’altare, in aggiunta alle vittime consumate dal fuoco in onore del Signore. È un sacrificio per il peccato.</p>
<p class="C5 V13">Così il sacerdote compirà per lui il rito espiatorio per il peccato commesso in uno dei casi suddetti e gli sarà perdonato. Il resto spetta al sacerdote, come nell’oblazione”».</p>
<p class="C5 V14">Il Signore parlò a Mosè e disse:</p>
<p class="C5 V15">«Se qualcuno commetterà un’infedeltà e peccherà per errore riguardo a cose consacrate al Signore, porterà al Signore, come sacrificio di riparazione, un ariete senza difetto, preso dal gregge, corrispondente al valore stabilito in sicli d’argento, conformi al siclo del santuario;</p>
<p class="C5 V16">risarcirà il danno fatto al santuario, aggiungendovi un quinto, e lo darà al sacerdote, il quale compirà per lui il rito espiatorio con l’ariete offerto come sacrificio di riparazione e gli sarà perdonato.</p>
<p class="C5 V17">Quando qualcuno peccherà facendo, senza saperlo, una cosa vietata dal Signore, sarà comunque in condizione di colpa e ne porterà il peso.</p>
<p class="C5 V18">Porterà al sacerdote, come sacrificio di riparazione, un ariete senza difetto, preso dal bestiame minuto, corrispondente al valore stabilito; il sacerdote compirà per lui il rito espiatorio per l’errore commesso per ignoranza e gli sarà perdonato.</p>
<p class="C5 V19">È un sacrificio di riparazione; quell’individuo infatti si era messo in condizione di colpa verso il Signore».</p>
<p class="C5 V20">Il Signore parlò a Mosè dicendo:</p>
<p class="C5 V21">«Quando qualcuno peccherà e commetterà un’infedeltà verso il Signore, perché inganna il suo prossimo riguardo a depositi, a pegni o a oggetti rubati, oppure perché ricatta il suo prossimo,</p>
<p class="C5 V22">o perché, trovando una cosa smarrita, mente in proposito e giura il falso riguardo a una cosa in cui uno commette peccato,</p>
<p class="C5 V23">se avrà così peccato, si troverà in condizione di colpa. Dovrà restituire la cosa rubata o ottenuta con ricatto o il deposito che gli era stato affidato o l’oggetto smarrito che aveva trovato</p>
<p class="C5 V24">o qualunque cosa per cui abbia giurato il falso. Farà la restituzione per intero, aggiungendovi un quinto, e renderà ciò al proprietario nel giorno in cui farà la riparazione.</p>
<p class="C5 V25">Come riparazione al Signore, porterà al sacerdote un ariete senza difetto, preso dal gregge, corrispondente al valore stabilito, per il sacrificio di riparazione.</p>
<p class="C5 V26">Il sacerdote compirà per lui il rito espiatorio davanti al Signore e gli sarà perdonato, qualunque sia la mancanza di cui si è reso colpevole». </p>
<p class="C6 V1">Il Signore parlò a Mosè e disse: </p>
<p class="C6 V2">«Da’ quest’ordine ad Aronne e ai suoi figli: “Questa è la legge per l’olocausto. L’olocausto rimarrà acceso sul braciere sopra l’altare tutta la notte, fino al mattino; il fuoco dell’altare sarà tenuto acceso.</p>
<p class="C6 V3">Il sacerdote, indossata la tunica di lino e vestiti i calzoni di lino sul suo corpo, toglierà la cenere, dopo che il fuoco avrà consumato l’olocausto sopra l’altare, e la deporrà al fianco dell’altare.</p>
<p class="C6 V4">Poi, spogliatosi delle vesti e indossatene altre, porterà la cenere fuori dell’accampamento, in un luogo puro.</p>
<p class="C6 V5">Il fuoco sarà tenuto acceso sull’altare e non lo si lascerà spegnere; il sacerdote vi brucerà legna ogni mattina, vi disporrà sopra l’olocausto e vi brucerà sopra il grasso dei sacrifici di comunione.</p>
<p class="C6 V6">Il fuoco deve essere sempre tenuto acceso sull’altare, senza lasciarlo spegnere.</p>
<p class="C6 V7">Questa è la legge dell’oblazione. I figli di Aronne la presenteranno al Signore, dinanzi all’altare.</p>
<p class="C6 V8">Il sacerdote preleverà una manciata di fior di farina, con il suo olio e con tutto l’incenso che è sopra l’oblazione, e la farà bruciare sull’altare come profumo gradito, in suo memoriale in onore del Signore.</p>
<p class="C6 V9">Aronne e i suoi figli mangeranno quello che rimarrà dell’oblazione; lo si mangerà senza lievito, in luogo santo, nel recinto della tenda del convegno.</p>
<p class="C6 V10">Non si cuocerà con lievito; è la parte che ho loro assegnata delle offerte a me bruciate con il fuoco. È cosa santissima, come il sacrificio per il peccato e il sacrificio di riparazione.</p>
<p class="C6 V11">Ogni maschio tra i figli di Aronne potrà mangiarne. È un diritto perenne delle vostre generazioni sui sacrifici consumati dal fuoco in onore del Signore. Tutto ciò che verrà a contatto con queste cose sarà santo”».</p>
<p class="C6 V12">Il Signore parlò a Mosè e disse:</p>
<p class="C6 V13">«Questa è l’offerta che Aronne e i suoi figli presenteranno al Signore il giorno in cui riceveranno l’unzione: un decimo di efa di fior di farina, come oblazione perpetua, metà la mattina e metà la sera.</p>
<p class="C6 V14">Essa sarà preparata con olio, nella teglia: la porterai ben stemperata; la presenterai a pezzi, come profumo gradito in onore del Signore.</p>
<p class="C6 V15">Il sacerdote che, tra i figli di Aronne, sarà stato consacrato per succedergli, farà questa offerta; è una prescrizione perenne: sarà bruciata tutta in onore del Signore.</p>
<p class="C6 V16">Ogni oblazione del sacerdote sarà bruciata tutta; non se ne potrà mangiare».</p>
<p class="C6 V17">Il Signore parlò a Mosè e disse:</p>
<p class="C6 V18">«Parla ad Aronne e ai suoi figli dicendo: “Questa è la legge del sacrificio per il peccato. Nel luogo dove si scanna l’olocausto sarà scannata davanti al Signore la vittima per il peccato. È cosa santissima.</p>
<p class="C6 V19">Il sacerdote che l’avrà offerta come sacrificio per il peccato, potrà mangiarla; dovrà mangiarla in luogo santo, nel recinto della tenda del convegno.</p>
<p class="C6 V20">Tutto ciò che verrà a contatto con la sua carne sarà santo; se parte del suo sangue schizza sopra una veste, laverai il lembo macchiato di sangue in luogo santo.</p>
<p class="C6 V21">Ma il vaso di terra, che sarà servito a cuocerla, sarà spezzato; se è stata cotta in un recipiente di bronzo, questo sarà strofinato bene e sciacquato con acqua.</p>
<p class="C6 V22">Tra i sacerdoti ogni maschio ne potrà mangiare. È cosa santissima.</p>
<p class="C6 V23">Ma ogni offerta per il peccato, il cui sangue verrà portato nella tenda del convegno, per il rito espiatorio nel santuario, non dovrà essere mangiata; essa sarà bruciata nel fuoco. </p>
<p class="C7 V1">Questa è la legge del sacrificio di riparazione. È cosa santissima.</p>
<p class="C7 V2">Nel luogo dove si scanna l’olocausto, si scannerà la vittima di riparazione; se ne spargerà il sangue attorno all’altare</p>
<p class="C7 V3">e se ne offrirà tutto il grasso: la coda, il grasso che copre le viscere,</p>
<p class="C7 V4">i due reni con il loro grasso e il grasso attorno ai lombi e al lobo del fegato, che distaccherà insieme ai reni.</p>
<p class="C7 V5">Il sacerdote farà bruciare tutto questo sull’altare come sacrificio consumato dal fuoco in onore del Signore. Questo è un sacrificio di riparazione.</p>
<p class="C7 V6">Ogni maschio tra i sacerdoti ne potrà mangiare; lo si mangerà in luogo santo. È cosa santissima.</p>
<p class="C7 V7">Il sacrificio di riparazione è come il sacrificio per il peccato: la stessa legge vale per ambedue; la vittima spetterà al sacerdote che avrà compiuto il rito espiatorio.</p>
<p class="C7 V8">Il sacerdote che avrà offerto l’olocausto per qualcuno avrà per sé la pelle della vittima che ha offerto.</p>
<p class="C7 V9">Così anche ogni oblazione, cotta nel forno o preparata nella pentola o nella teglia, spetterà al sacerdote che l’ha offerta.</p>
<p class="C7 V10">Ogni oblazione impastata con olio o asciutta spetterà a tutti i figli di Aronne in misura uguale.</p>
<p class="C7 V11">Questa è la legge del sacrificio di comunione, che si offrirà al Signore.</p>
<p class="C7 V12">Se qualcuno lo offrirà in ringraziamento, offrirà, con il sacrificio di comunione, focacce senza lievito impastate con olio, schiacciate senza lievito unte con olio e fior di farina stemperata, in forma di focacce impastate con olio.</p>
<p class="C7 V13">Insieme alle focacce di pane lievitato presenterà la sua offerta, in aggiunta al suo sacrificio di comunione offerto in ringraziamento.</p>
<p class="C7 V14">Di ognuna di queste offerte una parte si presenterà come oblazione prelevata in onore del Signore; essa spetterà al sacerdote che ha sparso il sangue della vittima del sacrificio di comunione.</p>
<p class="C7 V15">La carne del sacrificio di comunione offerto in ringraziamento dovrà mangiarsi il giorno stesso in cui esso viene offerto; non se ne lascerà nulla per il mattino seguente.</p>
<p class="C7 V16">Ma se il sacrificio che qualcuno offre è votivo o spontaneo, la vittima si mangerà il giorno in cui verrà offerta, il resto dovrà esser mangiato il giorno dopo;</p>
<p class="C7 V17">ma quel che sarà rimasto della carne del sacrificio fino al terzo giorno, dovrà essere bruciato nel fuoco.</p>
<p class="C7 V18">Se qualcuno mangia la carne del sacrificio di comunione il terzo giorno, l’offerente non sarà gradito; dell’offerta non gli sarà tenuto conto: sarà avariata e chi ne avrà mangiato subirà la pena della sua colpa.</p>
<p class="C7 V19">La carne che sarà stata a contatto con qualche cosa di impuro, non si potrà mangiare; sarà bruciata nel fuoco. Chiunque sarà puro potrà mangiare la carne;</p>
<p class="C7 V20">se qualcuno mangerà la carne del sacrificio di comunione offerto al Signore e sarà in stato di impurità, costui sarà eliminato dal suo popolo.</p>
<p class="C7 V21">Se qualcuno toccherà qualsiasi cosa impura – un’impurità umana, un animale impuro o qualsiasi cosa obbrobriosa – e poi mangerà la carne di un sacrificio di comunione offerto in onore del Signore, sarà eliminato dal suo popolo”».</p>
<p class="C7 V22">Il Signore parlò a Mosè e disse:</p>
<p class="C7 V23">«Parla agli Israeliti dicendo: “Non mangerete alcun grasso, né di bue né di pecora né di capra.</p>
<p class="C7 V24">Il grasso di una bestia che è morta naturalmente o il grasso di una bestia sbranata potrà servire per qualunque altro uso, ma non ne mangerete affatto,</p>
<p class="C7 V25">perché chiunque mangerà il grasso di animali che si possono offrire in sacrificio consumato dal fuoco in onore del Signore, sarà eliminato dal suo popolo.</p>
<p class="C7 V26">E non mangerete affatto sangue, né di uccelli né di animali domestici, dovunque abitiate.</p>
<p class="C7 V27">Chiunque mangerà sangue di qualunque specie, sarà eliminato dal suo popolo”».</p>
<p class="C7 V28">Il Signore parlò a Mosè e disse:</p>
<p class="C7 V29">«Parla agli Israeliti dicendo: “Chi offrirà al Signore il sacrificio di comunione porterà un’offerta al Signore, prelevandola dal sacrificio di comunione.</p>
<p class="C7 V30">Porterà con le proprie mani ciò che deve essere offerto al Signore con il fuoco: porterà il grasso insieme con il petto, il petto per presentarlo con il rito di elevazione davanti al Signore.</p>
<p class="C7 V31">Il sacerdote brucerà il grasso sopra l’altare; il petto sarà di Aronne e dei suoi figli.</p>
<p class="C7 V32">Darete anche, come contributo al sacerdote, la coscia destra dei vostri sacrifici di comunione.</p>
<p class="C7 V33">Essa spetterà, come sua parte, al figlio di Aronne che avrà offerto il sangue e il grasso dei sacrifici di comunione.</p>
<p class="C7 V34">Poiché, dai sacrifici di comunione offerti dagli Israeliti, io mi riservo il petto della vittima offerta con il rito di elevazione e la coscia della vittima offerta come contributo e li do al sacerdote Aronne e ai suoi figli per legge perenne, che gli Israeliti osserveranno”».</p>
<p class="C7 V35">Questa è la parte dovuta ad Aronne e ai suoi figli dei sacrifici bruciati in onore del Signore, ogni volta che verranno offerti nell’esercizio della funzione sacerdotale al servizio del Signore.</p>
<p class="C7 V36">Agli Israeliti il Signore ha ordinato di dar loro questo, dal giorno della loro consacrazione. È una parte che è loro dovuta per sempre, di generazione in generazione.</p>
<p class="C7 V37">Questa è la legge per l’olocausto, l’oblazione, il sacrificio per il peccato, il sacrificio di riparazione, l’investitura e il sacrificio di comunione:</p>
<p class="C7 V38">legge che il Signore ha dato a Mosè sul monte Sinai, quando ordinò agli Israeliti di presentare le offerte al Signore nel deserto del Sinai. </p>
<p class="C8 V1">Il Signore parlò a Mosè e disse: </p>
<p class="C8 V2">«Prendi Aronne insieme ai suoi figli, le vesti, l’olio dell’unzione, il giovenco del sacrificio per il peccato, i due arieti e il cesto dei pani azzimi;</p>
<p class="C8 V3">convoca tutta la comunità all’ingresso della tenda del convegno».</p>
<p class="C8 V4">Mosè fece come il Signore gli aveva ordinato e la comunità fu convocata all’ingresso della tenda del convegno.</p>
<p class="C8 V5">Mosè disse alla comunità: «Questo il Signore ha ordinato di fare».</p>
<p class="C8 V6">Mosè fece accostare Aronne e i suoi figli e li lavò con acqua.</p>
<p class="C8 V7">Poi rivestì Aronne della tunica, lo cinse della cintura, gli pose addosso il manto, gli mise l’efod e lo cinse con la cintura dell’efod, con la quale lo fissò.</p>
<p class="C8 V8">Gli mise anche il pettorale, e nel pettorale pose gli urìm e i tummìm.</p>
<p class="C8 V9">Poi gli mise in capo il turbante e sul davanti del turbante pose la lamina d’oro, il sacro diadema, come il Signore aveva ordinato a Mosè.</p>
<p class="C8 V10">Poi Mosè prese l’olio dell’unzione, unse la Dimora e tutte le cose che vi si trovavano e così le consacrò.</p>
<p class="C8 V11">Fece con esso sette volte l’aspersione sull’altare, unse l’altare con tutti i suoi accessori, il bacino con il suo piedistallo, per consacrarli.</p>
<p class="C8 V12">Versò l’olio dell’unzione sul capo di Aronne e unse Aronne, per consacrarlo.</p>
<p class="C8 V13">Poi Mosè fece avvicinare i figli di Aronne, li vestì di tuniche, li cinse con le cinture e legò sul loro capo i turbanti, come il Signore aveva ordinato a Mosè.</p>
<p class="C8 V14">Fece quindi accostare il giovenco del sacrificio per il peccato e Aronne e i suoi figli stesero le mani sulla testa del giovenco del sacrificio per il peccato.</p>
<p class="C8 V15">Mosè lo scannò, ne prese del sangue, ne spalmò con il dito i corni attorno all’altare e purificò l’altare; poi sparse il resto del sangue alla base dell’altare e lo consacrò per compiere su di esso il rito espiatorio.</p>
<p class="C8 V16">Prese tutto il grasso aderente alle viscere, il lobo del fegato, i due reni con il loro grasso e Mosè fece bruciare tutto sull’altare.</p>
<p class="C8 V17">Ma bruciò nel fuoco fuori dell’accampamento il giovenco, cioè la sua pelle, la sua carne e gli escrementi, come il Signore gli aveva ordinato.</p>
<p class="C8 V18">Fece quindi avvicinare l’ariete dell’olocausto e Aronne e i suoi figli stesero le mani sulla testa dell’ariete.</p>
<p class="C8 V19">Mosè lo scannò e ne sparse il sangue attorno all’altare.</p>
<p class="C8 V20">Fece a pezzi l’ariete e ne bruciò testa, pezzi e grasso.</p>
<p class="C8 V21">Dopo averne lavato le viscere e le zampe con acqua, fece bruciare tutto l’ariete sull’altare: fu un olocausto di profumo gradito, un sacrificio consumato dal fuoco in onore del Signore, come il Signore gli aveva ordinato.</p>
<p class="C8 V22">Poi fece accostare il secondo ariete, l’ariete del rito di investitura, e Aronne e i suoi figli stesero le mani sulla testa dell’ariete.</p>
<p class="C8 V23">Mosè lo scannò, ne prese del sangue e lo pose sul lobo dell’orecchio destro di Aronne e sul pollice della mano destra e sull’alluce del piede destro.</p>
<p class="C8 V24">Mosè fece avvicinare i figli di Aronne e pose un po’ del sangue sul lobo del loro orecchio destro, sul pollice della mano destra e sull’alluce del piede destro; sparse il resto del sangue attorno all’altare.</p>
<p class="C8 V25">Prese il grasso, la coda, tutto il grasso aderente alle viscere, il lobo del fegato, i reni con il loro grasso e la coscia destra;</p>
<p class="C8 V26">dal canestro dei pani azzimi, che stava davanti al Signore, prese una focaccia senza lievito, una focaccia di pasta con l’olio e una schiacciata e le pose sulle parti grasse e sulla coscia destra.</p>
<p class="C8 V27">Mise tutte queste cose sulle palme di Aronne e dei suoi figli e compì il rito di elevazione davanti al Signore.</p>
<p class="C8 V28">Mosè quindi le prese dalle loro palme e le fece bruciare sull’altare insieme all’olocausto: sacrificio per l’investitura, di profumo gradito, sacrificio consumato dal fuoco in onore del Signore.</p>
<p class="C8 V29">Poi Mosè prese il petto dell’ariete e lo presentò con il rito di elevazione davanti al Signore; questa fu la parte dell’ariete del rito di investitura toccata a Mosè, come il Signore gli aveva ordinato.</p>
<p class="C8 V30">Mosè prese quindi l’olio dell’unzione e il sangue che era sopra l’altare, ne asperse Aronne e le sue vesti, i figli di lui e le loro vesti insieme a lui; così consacrò Aronne e le sue vesti e similmente i suoi figli e le loro vesti.</p>
<p class="C8 V31">Poi Mosè disse ad Aronne e ai suoi figli: «Fate cuocere la carne all’ingresso della tenda del convegno e là mangiatela con il pane che è nel canestro per il rito dell’investitura, come ho ordinato dicendo: La mangeranno Aronne e i suoi figli.</p>
<p class="C8 V32">Quel che avanza della carne e del pane, bruciatelo nel fuoco.</p>
<p class="C8 V33">Per sette giorni non uscirete dall’ingresso della tenda del convegno, finché cioè non siano compiuti i giorni della vostra investitura, perché il rito della vostra investitura durerà sette giorni.</p>
<p class="C8 V34">Come si è fatto oggi, così il Signore ha ordinato che si faccia per il rito espiatorio su di voi.</p>
<p class="C8 V35">Rimarrete sette giorni all’ingresso della tenda del convegno, giorno e notte, osservando il comandamento del Signore, perché non moriate; così infatti mi è stato ordinato».</p>
<p class="C8 V36">Aronne e i suoi figli fecero quanto era stato ordinato dal Signore per mezzo di Mosè. </p>
<p class="C9 V1">L’ottavo giorno, Mosè convocò Aronne, i suoi figli e gli anziani d’Israele</p>
<p class="C9 V2">e disse ad Aronne: «Procùrati un vitello per il sacrificio per il peccato e un ariete per l’olocausto, tutti e due senza difetto, e presentali davanti al Signore.</p>
<p class="C9 V3">Agli Israeliti dirai: “Prendete un capro per il sacrificio per il peccato, un vitello e un agnello, tutti e due di un anno, senza difetto, per l’olocausto,</p>
<p class="C9 V4">un toro e un ariete per il sacrificio di comunione, da immolare davanti al Signore, e infine un’oblazione impastata con olio, perché oggi il Signore si manifesterà a voi”».</p>
<p class="C9 V5">Essi dunque condussero davanti alla tenda del convegno quanto Mosè aveva ordinato; tutta la comunità si avvicinò e restarono in piedi davanti al Signore.</p>
<p class="C9 V6">Mosè disse: «Ecco ciò che il Signore vi ha ordinato; fatelo e la gloria del Signore vi apparirà».</p>
<p class="C9 V7">Mosè disse ad Aronne: «Avvicìnati all’altare: offri il tuo sacrificio per il peccato e il tuo olocausto e compi il rito espiatorio in favore tuo e in favore del popolo; presenta anche l’offerta del popolo e compi per esso il rito espiatorio, come il Signore ha ordinato».</p>
<p class="C9 V8">Aronne dunque si avvicinò all’altare e scannò il vitello del sacrificio per il proprio peccato.</p>
<p class="C9 V9">I suoi figli gli porsero il sangue ed egli vi intinse il dito, lo spalmò sui corni dell’altare e sparse il resto del sangue alla base dell’altare;</p>
<p class="C9 V10">ma il grasso, i reni e il lobo del fegato della vittima per il peccato li fece bruciare sopra l’altare, come il Signore aveva ordinato a Mosè.</p>
<p class="C9 V11">La carne e la pelle le bruciò nel fuoco fuori dell’accampamento.</p>
<p class="C9 V12">Poi scannò l’olocausto; i figli di Aronne gli porsero il sangue ed egli lo sparse attorno all’altare.</p>
<p class="C9 V13">Gli porsero anche la vittima dell’olocausto, divisa in pezzi, e la testa, e le fece bruciare sull’altare.</p>
<p class="C9 V14">Lavò le viscere e le zampe e le fece bruciare sull’olocausto sopra l’altare.</p>
<p class="C9 V15">Poi presentò l’offerta del popolo. Prese il capro destinato al sacrificio per il peccato del popolo, lo scannò e lo offrì in sacrificio per il peccato, come il precedente.</p>
<p class="C9 V16">Quindi presentò l’olocausto e lo offrì secondo le prescrizioni stabilite.</p>
<p class="C9 V17">Presentò quindi l’oblazione, ne prese una manciata piena e la fece bruciare sull’altare, oltre all’olocausto della mattina.</p>
<p class="C9 V18">Scannò il toro e l’ariete in sacrificio di comunione per il popolo. I figli di Aronne gli porsero il sangue ed egli lo sparse attorno all’altare.</p>
<p class="C9 V19">Gli porsero le parti grasse del toro e dell’ariete, la coda, il grasso aderente alle viscere, i reni e il lobo del fegato:</p>
<p class="C9 V20">misero le parti grasse sui petti ed egli li fece bruciare sull’altare.</p>
<p class="C9 V21">I petti e la coscia destra Aronne li presentò con il rito di elevazione davanti al Signore, come Mosè aveva ordinato.</p>
<p class="C9 V22">Aronne, alzate le mani verso il popolo, lo benedisse; poi discese, dopo aver compiuto il sacrificio per il peccato, l’olocausto e i sacrifici di comunione.</p>
<p class="C9 V23">Mosè e Aronne entrarono nella tenda del convegno; poi uscirono e benedissero il popolo e la gloria del Signore si manifestò a tutto il popolo.</p>
<p class="C9 V24">Un fuoco uscì dalla presenza del Signore e consumò sull’altare l’olocausto e le parti grasse; tutto il popolo vide, mandarono grida di esultanza e si prostrarono con la faccia a terra. </p>
<p class="C10 V1">Ora Nadab e Abiu, figli di Aronne, presero ciascuno un braciere, vi misero dentro il fuoco e vi posero sopra dell’incenso e presentarono davanti al Signore un fuoco illegittimo, che il Signore non aveva loro ordinato.</p>
<p class="C10 V2">Ma un fuoco uscì dalla presenza del Signore e li divorò e morirono così davanti al Signore.</p>
<p class="C10 V3">Allora Mosè disse ad Aronne: «Di questo il Signore ha parlato quando ha detto: “In coloro che mi stanno vicino mi mostrerò santo e alla presenza di tutto il popolo sarò glorificato”». Aronne tacque.</p>
<p class="C10 V4">Mosè chiamò Misaele ed Elsafàn, figli di Uzzièl, zio di Aronne, e disse loro: «Avvicinatevi, portate via questi vostri fratelli dal santuario, fuori dell’accampamento».</p>
<p class="C10 V5">Essi si avvicinarono e li portarono via con le loro tuniche, fuori dell’accampamento, come Mosè aveva detto.</p>
<p class="C10 V6">Ad Aronne, a Eleàzaro e a Itamàr, suoi figli, Mosè disse: «Non vi scarmigliate i capelli del capo e non vi stracciate le vesti, perché non moriate e il Signore non si adiri contro tutta la comunità; ma i vostri fratelli, tutta la casa d’Israele, facciano pure lutto per coloro che il Signore ha distrutto con il fuoco.</p>
<p class="C10 V7">Non vi allontanate dall’ingresso della tenda del convegno, così che non moriate; perché l’olio dell’unzione del Signore è su di voi». Essi fecero come Mosè aveva detto.</p>
<p class="C10 V8">Il Signore parlò ad Aronne dicendo: </p>
<p class="C10 V9">«Non bevete vino o bevanda inebriante, né tu né i tuoi figli, quando dovete entrare nella tenda del convegno, perché non moriate. Sarà una legge perenne, di generazione in generazione.</p>
<p class="C10 V10">Questo perché possiate distinguere ciò che è santo da ciò che è profano e ciò che è impuro da ciò che è puro,</p>
<p class="C10 V11">e possiate insegnare agli Israeliti tutte le leggi che il Signore ha dato loro per mezzo di Mosè».</p>
<p class="C10 V12">Poi Mosè disse ad Aronne, a Eleàzaro e a Itamàr, figli superstiti di Aronne: «Prendete quel che è avanzato dell’oblazione dei sacrifici consumati dal fuoco in onore del Signore e mangiatelo senza lievito, presso l’altare, perché è cosa santissima.</p>
<p class="C10 V13">Dovete mangiarlo in luogo santo, perché è la parte che spetta a te e ai tuoi figli, tra i sacrifici consumati dal fuoco in onore del Signore: così mi è stato ordinato.</p>
<p class="C10 V14">La coscia della vittima offerta come contributo e il petto della vittima offerta con il rito di elevazione, li mangerete tu, i tuoi figli e le tue figlie con te in luogo puro; perché vi sono stati dati come parte tua e dei tuoi figli, tra i sacrifici di comunione degli Israeliti.</p>
<p class="C10 V15">Essi porteranno, insieme con le parti grasse da bruciare, la coscia del contributo e il petto del rito di elevazione, perché siano ritualmente elevati davanti al Signore; questo spetterà a te e ai tuoi figli con te, per diritto perenne, come il Signore ha ordinato».</p>
<p class="C10 V16">Mosè si informò accuratamente circa il capro del sacrificio per il peccato e seppe che era stato bruciato; allora si sdegnò contro Eleàzaro e contro Itamàr, figli superstiti di Aronne, dicendo:</p>
<p class="C10 V17">«Perché non avete mangiato la vittima del sacrificio per il peccato nel luogo santo? Infatti è cosa santissima. Il Signore ve l’ha data, perché tolga la colpa della comunità, compiendo per loro il rito espiatorio davanti al Signore.</p>
<p class="C10 V18">Ecco, il sangue della vittima non è stato portato dentro il santuario; voi avreste dovuto mangiarla nel santuario, come io avevo ordinato».</p>
<p class="C10 V19">Aronne allora disse a Mosè: «Ecco, oggi essi hanno offerto il loro sacrificio per il peccato e il loro olocausto davanti al Signore; ma, dopo le cose che mi sono capitate, se oggi avessi mangiato la vittima del sacrificio per il peccato, sarebbe stato bene agli occhi del Signore?».</p>
<p class="C10 V20">Quando Mosè udì questo, parve bene ai suoi occhi. </p>
<p class="C11 V1">Il Signore parlò a Mosè e ad Aronne e disse loro: </p>
<p class="C11 V2">«Parlate agli Israeliti dicendo: “Questi sono gli animali che potrete mangiare fra tutte le bestie che sono sulla terra.</p>
<p class="C11 V3">Potrete mangiare di ogni quadrupede che ha l’unghia bipartita, divisa da una fessura, e che rumina.</p>
<p class="C11 V4">Ma fra i ruminanti e gli animali che hanno l’unghia divisa, non mangerete i seguenti: il cammello, perché rumina, ma non ha l’unghia divisa, lo considererete impuro;</p>
<p class="C11 V5">l’iràce, perché rumina, ma non ha l’unghia divisa, lo considererete impuro;</p>
<p class="C11 V6">la lepre, perché rumina, ma non ha l’unghia divisa, la considererete impura;</p>
<p class="C11 V7">il porco, perché ha l’unghia bipartita da una fessura, ma non rumina, lo considererete impuro.</p>
<p class="C11 V8">Non mangerete la loro carne e non toccherete i loro cadaveri; li considererete impuri.</p>
<p class="C11 V9">Fra tutti gli animali acquatici ecco quelli che potrete mangiare: potrete mangiare tutti quelli, di mare o di fiume, che hanno pinne e squame.</p>
<p class="C11 V10">Ma di tutti gli animali che si muovono o vivono nelle acque, nei mari e nei fiumi, quanti non hanno né pinne né squame saranno per voi obbrobriosi.</p>
<p class="C11 V11">Essi saranno per voi obbrobriosi; non mangerete la loro carne e riterrete obbrobriosi i loro cadaveri.</p>
<p class="C11 V12">Tutto ciò che non ha né pinne né squame nelle acque sarà per voi obbrobrioso.</p>
<p class="C11 V13">Fra i volatili saranno obbrobriosi questi, che non dovrete mangiare, perché obbrobriosi: l’aquila, l’avvoltoio e l’aquila di mare,</p>
<p class="C11 V14">il nibbio e ogni specie di falco,</p>
<p class="C11 V15">ogni specie di corvo,</p>
<p class="C11 V16">lo struzzo, la civetta, il gabbiano e ogni specie di sparviero,</p>
<p class="C11 V17">il gufo, l’alcione, l’ibis,</p>
<p class="C11 V18">il cigno, il pellicano, la fòlaga,</p>
<p class="C11 V19">la cicogna, ogni specie di airone, l’ùpupa e il pipistrello.</p>
<p class="C11 V20">Sarà per voi obbrobrioso anche ogni insetto alato che cammina su quattro piedi.</p>
<p class="C11 V21">Però fra tutti gli insetti alati che camminano su quattro piedi, potrete mangiare quelli che hanno due zampe sopra i piedi, per saltare sulla terra.</p>
<p class="C11 V22">Perciò potrete mangiare i seguenti: ogni specie di cavalletta, ogni specie di locusta, ogni specie di acrìdi e ogni specie di grillo.</p>
<p class="C11 V23">Ogni altro insetto alato che ha quattro piedi sarà obbrobrioso per voi;</p>
<p class="C11 V24">infatti vi rendono impuri: chiunque toccherà il loro cadavere sarà impuro fino alla sera</p>
<p class="C11 V25">e chiunque trasporterà i loro cadaveri si dovrà lavare le vesti e sarà impuro fino alla sera.</p>
<p class="C11 V26">Riterrete impuro ogni animale che ha l’unghia, ma non divisa da fessura, e non rumina: chiunque li toccherà sarà impuro.</p>
<p class="C11 V27">Considererete impuri tutti i quadrupedi che camminano sulla pianta dei piedi; chiunque ne toccherà il cadavere sarà impuro fino alla sera.</p>
<p class="C11 V28">E chiunque trasporterà i loro cadaveri si dovrà lavare le vesti e sarà impuro fino alla sera. Tali animali riterrete impuri.</p>
<p class="C11 V29">Fra gli animali che strisciano per terra riterrete impuro: la talpa, il topo e ogni specie di sauri,</p>
<p class="C11 V30">il toporagno, la lucertola, il geco, il ramarro, il camaleonte.</p>
<p class="C11 V31">Questi animali, fra quanti strisciano, saranno impuri per voi; chiunque li toccherà morti, sarà impuro fino alla sera.</p>
<p class="C11 V32">Ogni oggetto sul quale cadrà morto qualcuno di essi, sarà impuro: si tratti di utensile di legno oppure di veste o pelle o sacco o qualunque altro oggetto di cui si faccia uso; si immergerà nell’acqua e sarà impuro fino alla sera, poi sarà puro.</p>
<p class="C11 V33">Se ne cade qualcuno in un vaso di terra, quanto vi si troverà dentro sarà impuro e spezzerete il vaso.</p>
<p class="C11 V34">Ogni cibo che serve di nutrimento, sul quale cada quell’acqua, sarà impuro; ogni bevanda potabile, qualunque sia il vaso che la contiene, sarà impura.</p>
<p class="C11 V35">Ogni oggetto sul quale cadrà qualche parte del loro cadavere, sarà impuro; il forno o il fornello sarà spezzato: sono impuri e li dovete ritenere tali.</p>
<p class="C11 V36">Però, una fonte o una cisterna, cioè una raccolta di acqua, resterà pura; ma chi toccherà i loro cadaveri sarà impuro.</p>
<p class="C11 V37">Se qualcosa dei loro cadaveri cade su qualche seme che deve essere seminato, questo sarà puro;</p>
<p class="C11 V38">ma se è stata versata acqua sul seme e vi cade qualche cosa dei loro cadaveri, lo riterrai impuro.</p>
<p class="C11 V39">Se muore un animale, di cui vi potete cibare, colui che ne toccherà il cadavere sarà impuro fino alla sera.</p>
<p class="C11 V40">Colui che mangerà di quel cadavere si laverà le vesti e sarà impuro fino alla sera; anche colui che trasporterà quel cadavere si laverà le vesti e sarà impuro fino alla sera.</p>
<p class="C11 V41">Ogni essere che striscia sulla terra sarà obbrobrioso; non se ne mangerà.</p>
<p class="C11 V42">Di tutti gli animali che strisciano sulla terra non ne mangerete alcuno che cammini sul ventre o cammini con quattro piedi o con molti piedi, poiché saranno obbrobriosi.</p>
<p class="C11 V43">Non rendete le vostre persone contaminate con alcuno di questi animali che strisciano; non rendetevi impuri con essi e non diventate, a causa loro, impuri.</p>
<p class="C11 V44">Poiché io sono il Signore, vostro Dio. Santificatevi dunque e siate santi, perché io sono santo; non rendete impure le vostre persone con alcuno di questi animali che strisciano per terra.</p>
<p class="C11 V45">Poiché io sono il Signore, che vi ho fatto uscire dalla terra d’Egitto per essere il vostro Dio; siate dunque santi, perché io sono santo.</p>
<p class="C11 V46">Questa è la legge che riguarda i quadrupedi, gli uccelli, ogni essere vivente che si muove nelle acque e ogni essere che striscia per terra,</p>
<p class="C11 V47">per distinguere ciò che è impuro da ciò che è puro, l’animale che si può mangiare da quello che non si deve mangiare”». </p>
<p class="C12 V1">Il Signore parlò a Mosè e disse: </p>
<p class="C12 V2">«Parla agli Israeliti dicendo: “Se una donna sarà rimasta incinta e darà alla luce un maschio, sarà impura per sette giorni; sarà impura come nel tempo delle sue mestruazioni.</p>
<p class="C12 V3">L’ottavo giorno si circonciderà il prepuzio del bambino.</p>
<p class="C12 V4">Poi ella resterà ancora trentatré giorni a purificarsi dal suo sangue; non toccherà alcuna cosa santa e non entrerà nel santuario, finché non siano compiuti i giorni della sua purificazione.</p>
<p class="C12 V5">Ma se partorisce una femmina sarà impura due settimane come durante le sue mestruazioni; resterà sessantasei giorni a purificarsi del suo sangue.</p>
<p class="C12 V6">Quando i giorni della sua purificazione per un figlio o per una figlia saranno compiuti, porterà al sacerdote all’ingresso della tenda del convegno un agnello di un anno come olocausto e un colombo o una tortora in sacrificio per il peccato.</p>
<p class="C12 V7">Il sacerdote li offrirà davanti al Signore e farà il rito espiatorio per lei; ella sarà purificata dal flusso del suo sangue. Questa è la legge che riguarda la donna, quando partorisce un maschio o una femmina.</p>
<p class="C12 V8">Se non ha mezzi per offrire un agnello, prenderà due tortore o due colombi: uno per l’olocausto e l’altro per il sacrificio per il peccato. Il sacerdote compirà il rito espiatorio per lei ed ella sarà pura”». </p>
<p class="C13 V1">Il Signore parlò a Mosè e ad Aronne e disse: </p>
<p class="C13 V2">«Se qualcuno ha sulla pelle del corpo un tumore o una pustola o macchia bianca che faccia sospettare una piaga di lebbra, quel tale sarà condotto dal sacerdote Aronne o da qualcuno dei sacerdoti, suoi figli.</p>
<p class="C13 V3">Il sacerdote esaminerà la piaga sulla pelle del corpo: se il pelo della piaga è diventato bianco e la piaga appare come incavata rispetto alla pelle del corpo, è piaga di lebbra; il sacerdote, dopo averlo esaminato, dichiarerà quell’uomo impuro.</p>
<p class="C13 V4">Ma se la macchia sulla pelle del corpo è bianca e non appare incavata rispetto alla pelle e il suo pelo non è diventato bianco, il sacerdote isolerà per sette giorni colui che ha la piaga.</p>
<p class="C13 V5">Al settimo giorno il sacerdote l’esaminerà ancora; se gli parrà che la piaga si sia fermata senza allargarsi sulla pelle, il sacerdote lo isolerà per altri sette giorni.</p>
<p class="C13 V6">Il sacerdote, il settimo giorno, lo esaminerà di nuovo: se vedrà che la piaga non è più bianca e non si è allargata sulla pelle, dichiarerà quell’uomo puro; è una pustola. Quello si laverà le vesti e sarà puro.</p>
<p class="C13 V7">Ma se la pustola si è allargata sulla pelle, dopo che egli si è mostrato al sacerdote per essere dichiarato puro, si farà esaminare di nuovo dal sacerdote:</p>
<p class="C13 V8">il sacerdote l’esaminerà e se vedrà che la pustola si è allargata sulla pelle, il sacerdote lo dichiarerà impuro; è lebbra.</p>
<p class="C13 V9">Se qualcuno avrà addosso una piaga di lebbra, sarà condotto dal sacerdote,</p>
<p class="C13 V10">ed egli lo esaminerà: se vedrà che sulla pelle c’è un tumore bianco, che questo tumore ha fatto imbiancare il pelo e che nel tumore si trova carne viva,</p>
<p class="C13 V11">è lebbra inveterata nella pelle del corpo e il sacerdote lo dichiarerà impuro; non c’è bisogno che lo tenga ancora isolato, perché certo è impuro.</p>
<p class="C13 V12">Se la lebbra si propaga sulla pelle in modo da coprire tutta la pelle di colui che ha la piaga, dal capo ai piedi, dovunque il sacerdote guardi,</p>
<p class="C13 V13">questi lo esaminerà e, se vedrà che la lebbra copre tutto il corpo, dichiarerà puro l’individuo affetto dal morbo: essendo tutto bianco, è puro.</p>
<p class="C13 V14">Ma quando apparirà in lui carne viva, allora sarà impuro.</p>
<p class="C13 V15">Il sacerdote, vista la carne viva, lo dichiarerà impuro: la carne viva è impura; è lebbra.</p>
<p class="C13 V16">Ma se la carne viva ridiventa bianca, egli vada dal sacerdote e il sacerdote lo esaminerà:</p>
<p class="C13 V17">se vedrà che la piaga è ridiventata bianca, il sacerdote dichiarerà puro colui che ha la piaga; è puro.</p>
<p class="C13 V18">Se qualcuno ha avuto sulla pelle del corpo un’ulcera che sia guarita</p>
<p class="C13 V19">e poi, sul luogo dell’ulcera, appaia un tumore bianco o una macchia bianco-rossastra, quel tale si mostrerà al sacerdote,</p>
<p class="C13 V20">il quale l’esaminerà e se vedrà che la macchia è infossata rispetto alla pelle e che il pelo è diventato bianco, il sacerdote lo dichiarerà impuro: è una piaga di lebbra che è scoppiata nell’ulcera.</p>
<p class="C13 V21">Ma se il sacerdote, esaminandola, vede che nella macchia non ci sono peli bianchi, che non appare infossata rispetto alla pelle, ma che si è attenuata, il sacerdote lo isolerà per sette giorni.</p>
<p class="C13 V22">Se la macchia si allarga sulla pelle, il sacerdote lo dichiarerà impuro: è una piaga di lebbra.</p>
<p class="C13 V23">Ma se la macchia è rimasta allo stesso punto, senza allargarsi, è una cicatrice di ulcera e il sacerdote lo dichiarerà puro.</p>
<p class="C13 V24">Oppure, se qualcuno ha sulla pelle del corpo una scottatura prodotta da fuoco e su questa appaia una macchia lucida, bianco-rossastra o soltanto bianca,</p>
<p class="C13 V25">il sacerdote l’esaminerà: se vedrà che il pelo della macchia è diventato bianco e la macchia appare incavata rispetto alla pelle, è lebbra scoppiata nella scottatura. Il sacerdote lo dichiarerà impuro: è una piaga di lebbra.</p>
<p class="C13 V26">Ma se il sacerdote, esaminandola, vede che non c’è pelo bianco nella macchia e che essa non è infossata rispetto alla pelle e si è attenuata, il sacerdote lo isolerà per sette giorni.</p>
<p class="C13 V27">Al settimo giorno il sacerdote lo esaminerà e se la macchia si è diffusa sulla pelle, il sacerdote lo dichiarerà impuro: è una piaga di lebbra.</p>
<p class="C13 V28">Ma se la macchia è rimasta ferma nella stessa zona e non si è diffusa sulla pelle, ma si è attenuata, è un gonfiore dovuto a bruciatura; il sacerdote dichiarerà quel tale puro, perché si tratta di una cicatrice della bruciatura.</p>
<p class="C13 V29">Se un uomo o una donna ha una piaga sul capo o sul mento,</p>
<p class="C13 V30">il sacerdote esaminerà la piaga: se riscontra che essa è incavata rispetto alla pelle e che vi è del pelo gialliccio e sottile, il sacerdote lo dichiarerà impuro; è tigna, lebbra del capo o del mento.</p>
<p class="C13 V31">Ma se il sacerdote, esaminando la piaga della tigna, riscontra che non è incavata rispetto alla pelle e che non vi è pelo scuro, il sacerdote isolerà per sette giorni la persona affetta da tigna.</p>
<p class="C13 V32">Se il sacerdote, esaminando al settimo giorno la piaga, vedrà che la tigna non si è allargata e che non vi è pelo gialliccio e che la tigna non appare incavata rispetto alla pelle,</p>
<p class="C13 V33">quella persona si raderà, ma non raderà il luogo dove è la tigna; il sacerdote la terrà isolata per altri sette giorni.</p>
<p class="C13 V34">Al settimo giorno, il sacerdote esaminerà la tigna: se riscontra che la tigna non si è allargata sulla pelle e non appare incavata rispetto alla pelle, il sacerdote la dichiarerà pura; quella persona si laverà le vesti e sarà pura.</p>
<p class="C13 V35">Ma se, dopo che sarà stata dichiarata pura, la tigna si allargherà sulla pelle,</p>
<p class="C13 V36">il sacerdote l’esaminerà: se nota che la tigna si è allargata sulla pelle, non starà a cercare se vi è il pelo giallo; quella persona è impura.</p>
<p class="C13 V37">Ma se vedrà che la tigna si è fermata e vi è cresciuto il pelo scuro, la tigna è guarita; quella persona è pura e il sacerdote la dichiarerà tale.</p>
<p class="C13 V38">Se un uomo o una donna ha sulla pelle del corpo macchie lucide, bianche,</p>
<p class="C13 V39">il sacerdote le esaminerà: se vedrà che le macchie sulla pelle del loro corpo sono di un bianco pallido, è un’eruzione cutanea; quella persona è pura.</p>
<p class="C13 V40">Chi perde i capelli del capo è calvo, ma è puro.</p>
<p class="C13 V41">Se i capelli gli sono caduti dal lato della fronte, è calvo davanti, ma è puro.</p>
<p class="C13 V42">Ma se sulla parte calva del cranio o della fronte appare una piaga bianco-rossastra, è lebbra scoppiata sulla calvizie del cranio o della fronte;</p>
<p class="C13 V43">il sacerdote lo esaminerà: se riscontra che il tumore della piaga nella parte calva del cranio o della fronte è bianco-rossastro, simile alla lebbra della pelle del corpo,</p>
<p class="C13 V44">quel tale è un lebbroso; è impuro e lo dovrà dichiarare impuro: il male lo ha colpito al capo.</p>
<p class="C13 V45">Il lebbroso colpito da piaghe porterà vesti strappate e il capo scoperto; velato fino al labbro superiore, andrà gridando: “Impuro! Impuro!”.</p>
<p class="C13 V46">Sarà impuro finché durerà in lui il male; è impuro, se ne starà solo, abiterà fuori dell’accampamento.</p>
<p class="C13 V47">Quando apparirà una macchia di lebbra su una veste di lana o di lino,</p>
<p class="C13 V48">nel tessuto o nel manufatto di lino o di lana, su una pelliccia o qualunque altra cosa di cuoio,</p>
<p class="C13 V49">se la macchia sarà verdastra o rossastra, sulla veste o sulla pelliccia, sul tessuto o sul manufatto o su qualunque cosa di cuoio, è macchia di lebbra e sarà mostrata al sacerdote.</p>
<p class="C13 V50">Il sacerdote esaminerà la macchia e rinchiuderà per sette giorni l’oggetto che ha la macchia.</p>
<p class="C13 V51">Al settimo giorno esaminerà la macchia: se la macchia si sarà allargata sulla veste o sul tessuto o sul manufatto o sulla pelliccia o sull’oggetto di cuoio per qualunque uso, è una macchia di lebbra maligna, è cosa impura.</p>
<p class="C13 V52">Egli brucerà quella veste o il tessuto o il manufatto di lana o di lino o qualunque oggetto fatto di pelle sul quale è la macchia; poiché è lebbra maligna, saranno bruciati nel fuoco.</p>
<p class="C13 V53">Ma se il sacerdote, esaminandola, vedrà che la macchia non si è allargata sulle vesti o sul tessuto o sul manufatto o su qualunque oggetto di cuoio,</p>
<p class="C13 V54">il sacerdote ordinerà che si lavi l’oggetto su cui è la macchia e lo rinchiuderà per altri sette giorni.</p>
<p class="C13 V55">Il sacerdote esaminerà la macchia, dopo che sarà stata lavata: se vedrà che la macchia non ha mutato colore, benché non si sia allargata, è un oggetto impuro; lo brucerai nel fuoco: vi è corrosione, sia sul diritto sia sul rovescio dell’oggetto.</p>
<p class="C13 V56">Se il sacerdote, esaminandola, vede che la macchia, dopo essere stata lavata, si è attenuata, la strapperà dalla veste o dalla pelle o dal tessuto o dal manufatto.</p>
<p class="C13 V57">Se appare ancora sulla veste o sul tessuto o sul manufatto o sull’oggetto di cuoio, è un’eruzione in atto; brucerai nel fuoco l’oggetto su cui è la macchia.</p>
<p class="C13 V58">La veste o il tessuto o il manufatto o qualunque oggetto di cuoio che avrai lavato e dal quale la macchia sarà scomparsa, si laverà una seconda volta e sarà puro.</p>
<p class="C13 V59">Questa è la legge relativa alla macchia di lebbra sopra una veste di lana o di lino, sul tessuto o sul manufatto o su qualunque oggetto di pelle, per dichiararli puri o impuri». </p>
<p class="C14 V1">Il Signore parlò a Mosè e disse: </p>
<p class="C14 V2">«Questa è la legge che si riferisce al lebbroso per il giorno della sua purificazione. Egli sarà condotto al sacerdote.</p>
<p class="C14 V3">Il sacerdote uscirà dall’accampamento e lo esaminerà: se riscontrerà che la piaga della lebbra è guarita nel lebbroso,</p>
<p class="C14 V4">ordinerà che si prendano, per la persona da purificare, due uccelli vivi, puri, legno di cedro, panno scarlatto e issòpo.</p>
<p class="C14 V5">Il sacerdote ordinerà di immolare uno degli uccelli in un vaso di terracotta con acqua corrente.</p>
<p class="C14 V6">Poi prenderà l’uccello vivo, il legno di cedro, il panno scarlatto e l’issòpo e li immergerà, con l’uccello vivo, nel sangue dell’uccello sgozzato sopra l’acqua corrente.</p>
<p class="C14 V7">Ne aspergerà sette volte colui che deve essere purificato dalla lebbra; lo dichiarerà puro e lascerà andare libero per i campi l’uccello vivo.</p>
<p class="C14 V8">Colui che è purificato si laverà le vesti, si raderà tutti i peli, si laverà nell’acqua e sarà puro. Dopo questo potrà entrare nell’accampamento, ma per sette giorni resterà fuori della sua tenda.</p>
<p class="C14 V9">Il settimo giorno si raderà tutti i peli, il capo, la barba, le ciglia, insomma tutti i peli; si laverà le vesti e si bagnerà il corpo nell’acqua e sarà puro.</p>
<p class="C14 V10">L’ottavo giorno prenderà due agnelli senza difetto, un’agnella di un anno senza difetto, tre decimi di efa di fior di farina, impastata con olio, come oblazione, e un log di olio;</p>
<p class="C14 V11">il sacerdote che compie il rito di purificazione presenterà l’uomo che si purifica e le cose suddette davanti al Signore, all’ingresso della tenda del convegno.</p>
<p class="C14 V12">Il sacerdote prenderà uno degli agnelli e lo presenterà come sacrificio di riparazione, con il log d’olio, e li offrirà con il rito di elevazione davanti al Signore.</p>
<p class="C14 V13">Poi scannerà l’agnello nel luogo dove si scanna la vittima per il peccato e l’olocausto, cioè nel luogo santo. Come il sacrificio per il peccato, anche quello di riparazione spetta al sacerdote: è cosa santissima.</p>
<p class="C14 V14">Il sacerdote prenderà del sangue della vittima per il sacrificio di riparazione e lo metterà sul lobo dell’orecchio destro di colui che si purifica, sul pollice della mano destra e sull’alluce del piede destro.</p>
<p class="C14 V15">Poi, preso un po’ d’olio dal log, lo verserà sulla palma della sua mano sinistra;</p>
<p class="C14 V16">intingerà il dito della destra nell’olio che ha nella palma sinistra, con il dito spruzzerà sette volte quell’olio davanti al Signore.</p>
<p class="C14 V17">Quanto resta dell’olio che tiene nella palma della mano, il sacerdote lo metterà sul lobo dell’orecchio destro di colui che si purifica, sul pollice della mano destra e sull’alluce del piede destro, insieme al sangue della vittima del sacrificio di riparazione.</p>
<p class="C14 V18">Il resto dell’olio che ha nella palma, il sacerdote lo verserà sul capo di colui che si purifica; il sacerdote compirà per lui il rito espiatorio davanti al Signore.</p>
<p class="C14 V19">Poi il sacerdote offrirà il sacrificio per il peccato e compirà il rito espiatorio per colui che si purifica della sua impurità. Quindi scannerà l’olocausto.</p>
<p class="C14 V20">Offerto l’olocausto e l’oblazione sull’altare, il sacerdote compirà per lui il rito espiatorio e sarà puro.</p>
<p class="C14 V21">Se quel tale è povero e non ha mezzi sufficienti, prenderà un agnello come sacrificio di riparazione da offrire con il rito di elevazione, per compiere l’espiazione per lui, e un decimo di efa di fior di farina impastata con olio, come oblazione, e un log di olio.</p>
<p class="C14 V22">Prenderà anche due tortore o due colombi, secondo i suoi mezzi; uno sarà per il sacrificio per il peccato e l’altro per l’olocausto.</p>
<p class="C14 V23">L’ottavo giorno porterà per la sua purificazione queste cose al sacerdote, all’ingresso della tenda del convegno, davanti al Signore.</p>
<p class="C14 V24">Il sacerdote prenderà l’agnello del sacrificio di riparazione e il log d’olio e li presenterà con il rito di elevazione davanti al Signore.</p>
<p class="C14 V25">Poi scannerà l’agnello del sacrificio di riparazione, prenderà del sangue della vittima di riparazione e lo metterà sul lobo dell’orecchio destro di colui che si purifica, sul pollice della mano destra e sull’alluce del piede destro.</p>
<p class="C14 V26">Il sacerdote si verserà un po’ dell’olio sulla palma della mano sinistra.</p>
<p class="C14 V27">Con il dito della sua destra spruzzerà sette volte l’olio che tiene nella palma sinistra davanti al Signore.</p>
<p class="C14 V28">Poi porrà un po’ d’olio che tiene nella palma sul lobo dell’orecchio destro di colui che si purifica, sul pollice della mano destra e sull’alluce del piede destro, sul luogo dove ha messo il sangue della vittima per il sacrificio di riparazione.</p>
<p class="C14 V29">Il resto dell’olio che ha nella palma, il sacerdote lo verserà sul capo di colui che si purifica, per compiere il rito espiatorio per lui davanti al Signore.</p>
<p class="C14 V30">Poi sacrificherà una delle tortore o uno dei due colombi, che ha potuto procurarsi;</p>
<p class="C14 V31">delle vittime che ha in mano, una l’offrirà come sacrificio per il peccato e l’altra come olocausto, insieme con l’oblazione. Il sacerdote compirà il rito espiatorio davanti al Signore per colui che si deve purificare.</p>
<p class="C14 V32">Questa è la legge relativa a colui che è affetto da piaga di lebbra e non ha mezzi per conseguire la sua purificazione».</p>
<p class="C14 V33">Il Signore parlò a Mosè e ad Aronne e disse:</p>
<p class="C14 V34">«Quando sarete entrati nella terra di Canaan, che io sto per darvi in possesso, qualora io mandi un’infezione di lebbra in una casa della terra di vostra proprietà,</p>
<p class="C14 V35">il padrone della casa andrà a dichiararlo al sacerdote, dicendo: “Mi pare che in casa mia ci sia come della lebbra”.</p>
<p class="C14 V36">Allora il sacerdote ordinerà di sgomberare la casa prima che egli vi entri per esaminare la macchia sospetta, perché quanto è nella casa non diventi impuro. Dopo questo, il sacerdote entrerà per esaminare la casa.</p>
<p class="C14 V37">Esaminerà dunque la macchia: se vedrà che la macchia sui muri della casa consiste in cavità verdastre o rossastre, che appaiono più profonde della superficie della parete,</p>
<p class="C14 V38">il sacerdote uscirà sulla porta della casa e farà chiudere la casa per sette giorni.</p>
<p class="C14 V39">Il settimo giorno il sacerdote vi tornerà e se, esaminandola, riscontrerà che la macchia si è allargata sulle pareti della casa,</p>
<p class="C14 V40">il sacerdote ordinerà che si rimuovano le pietre intaccate e si gettino in luogo impuro, fuori della città.</p>
<p class="C14 V41">Farà raschiare tutto l’interno della casa e butteranno i calcinacci rimossi fuori della città, in luogo impuro.</p>
<p class="C14 V42">Poi si prenderanno altre pietre e si metteranno al posto delle prime e si intonacherà la casa con altra calce.</p>
<p class="C14 V43">Se la macchia spunta di nuovo nella casa dopo che le pietre ne sono state rimosse e la casa è stata raschiata e di nuovo intonacata,</p>
<p class="C14 V44">il sacerdote entrerà a esaminare la casa: se troverà che la macchia vi si è allargata, nella casa vi è lebbra maligna; la casa è impura.</p>
<p class="C14 V45">Perciò si demolirà la casa; pietre, legname e calcinacci si porteranno fuori della città, in luogo impuro.</p>
<p class="C14 V46">Inoltre chiunque sarà entrato in quella casa mentre era chiusa, sarà impuro fino alla sera.</p>
<p class="C14 V47">Sia chi avrà dormito in quella casa sia chi vi avrà mangiato, dovrà lavarsi le vesti.</p>
<p class="C14 V48">Se invece il sacerdote, che è entrato nella casa e l’ha esaminata, riscontra che la macchia non si è allargata nella casa, dopo che la casa è stata intonacata, dichiarerà la casa pura, perché la macchia è risanata.</p>
<p class="C14 V49">Poi, per purificare la casa, prenderà due uccelli, legno di cedro, panno scarlatto e issòpo;</p>
<p class="C14 V50">immolerà uno degli uccelli in un vaso di terra con dentro acqua corrente.</p>
<p class="C14 V51">Prenderà il legno di cedro, l’issòpo, il panno scarlatto e l’uccello vivo e li immergerà nel sangue dell’uccello immolato e nell’acqua corrente e ne aspergerà sette volte la casa.</p>
<p class="C14 V52">Purificata la casa con il sangue dell’uccello, con l’acqua corrente, con l’uccello vivo, con il legno di cedro, con l’issòpo e con il panno scarlatto,</p>
<p class="C14 V53">lascerà andare libero l’uccello vivo, fuori della città, nella campagna; così compirà il rito espiatorio per la casa ed essa sarà pura.</p>
<p class="C14 V54">Questa è la legge per ogni sorta di infezione di lebbra o di tigna,</p>
<p class="C14 V55">per la lebbra delle vesti e della casa,</p>
<p class="C14 V56">per i tumori, le pustole e le macchie,</p>
<p class="C14 V57">per determinare quando una cosa è impura e quando è pura. Questa è la legge per la lebbra». </p>
<p class="C15 V1">Il Signore parlò a Mosè e ad Aronne e disse: </p>
<p class="C15 V2">«Parlate agli Israeliti dicendo loro: “Se un uomo soffre di gonorrea nella sua carne, la sua gonorrea è impura.</p>
<p class="C15 V3">Questa è la condizione di impurità per la gonorrea: sia che la carne lasci uscire il liquido, sia che lo trattenga, si tratta di impurità.</p>
<p class="C15 V4">Ogni giaciglio sul quale si coricherà chi è affetto da gonorrea sarà impuro; ogni oggetto sul quale si siederà sarà impuro.</p>
<p class="C15 V5">Chi toccherà il giaciglio di costui, dovrà lavarsi le vesti e bagnarsi nell’acqua e resterà impuro fino alla sera.</p>
<p class="C15 V6">Chi si siederà sopra un oggetto qualunque, sul quale si sia seduto colui che soffre di gonorrea, dovrà lavarsi le vesti, bagnarsi nell’acqua e resterà impuro fino alla sera.</p>
<p class="C15 V7">Chi toccherà il corpo di colui che è affetto da gonorrea si laverà le vesti, si bagnerà nell’acqua e resterà impuro fino alla sera.</p>
<p class="C15 V8">Se colui che ha la gonorrea sputerà sopra uno che è puro, questi dovrà lavarsi le vesti, bagnarsi nell’acqua e resterà impuro fino alla sera.</p>
<p class="C15 V9">Ogni sella su cui monterà chi ha la gonorrea sarà impura.</p>
<p class="C15 V10">Chiunque toccherà qualsiasi cosa, che sia stata sotto quel tale, resterà impuro fino alla sera. Chi porterà tali oggetti dovrà lavarsi le vesti, bagnarsi nell’acqua e resterà impuro fino alla sera.</p>
<p class="C15 V11">Chiunque sarà toccato da colui che ha la gonorrea, se questi non si era lavato le mani, dovrà lavarsi le vesti, bagnarsi nell’acqua e resterà impuro fino alla sera.</p>
<p class="C15 V12">Il recipiente di terracotta toccato da colui che soffre di gonorrea sarà spezzato; ogni vaso di legno sarà lavato nell’acqua.</p>
<p class="C15 V13">Quando uno sarà guarito dalla sua gonorrea, conterà sette giorni dalla sua guarigione; poi si laverà le vesti, bagnerà il suo corpo nell’acqua corrente e sarà puro.</p>
<p class="C15 V14">L’ottavo giorno prenderà due tortore o due colombi, verrà davanti al Signore, all’ingresso della tenda del convegno, e li consegnerà al sacerdote,</p>
<p class="C15 V15">il quale ne offrirà uno come sacrificio per il peccato, l’altro come olocausto; il sacerdote compirà per lui il rito espiatorio davanti al Signore per la sua gonorrea.</p>
<p class="C15 V16">L’uomo che avrà avuto un’emissione seminale, si laverà tutto il corpo nell’acqua e resterà impuro fino alla sera.</p>
<p class="C15 V17">Ogni veste o pelle su cui vi sarà un’emissione seminale dovrà essere lavata nell’acqua e resterà impura fino alla sera.</p>
<p class="C15 V18">La donna e l’uomo che abbiano avuto un rapporto con emissione seminale si laveranno nell’acqua e resteranno impuri fino alla sera.</p>
<p class="C15 V19">Quando una donna abbia flusso di sangue, cioè il flusso nel suo corpo, per sette giorni resterà nell’impurità mestruale; chiunque la toccherà sarà impuro fino alla sera.</p>
<p class="C15 V20">Ogni giaciglio sul quale si sarà messa a dormire durante la sua impurità mestruale sarà impuro; ogni mobile sul quale si sarà seduta sarà impuro.</p>
<p class="C15 V21">Chiunque toccherà il suo giaciglio, dovrà lavarsi le vesti, bagnarsi nell’acqua e sarà impuro fino alla sera.</p>
<p class="C15 V22">Chi toccherà qualunque mobile sul quale lei si sarà seduta, dovrà lavarsi le vesti, bagnarsi nell’acqua e sarà impuro fino alla sera.</p>
<p class="C15 V23">Se un oggetto si trova sul letto o su qualche cosa su cui lei si è seduta, chiunque toccherà questo oggetto sarà impuro fino alla sera.</p>
<p class="C15 V24">Se un uomo ha rapporto intimo con lei, l’impurità mestruale viene a contatto con lui: egli resterà impuro per sette giorni e ogni giaciglio sul quale si coricherà resterà impuro.</p>
<p class="C15 V25">La donna che ha un flusso di sangue per molti giorni, fuori del tempo delle mestruazioni, o che lo abbia più del normale, sarà impura per tutto il tempo del flusso, come durante le sue mestruazioni.</p>
<p class="C15 V26">Ogni giaciglio sul quale si coricherà durante tutto il tempo del flusso sarà per lei come il giaciglio sul quale si corica quando ha le mestruazioni; ogni oggetto sul quale siederà sarà impuro, come lo è quando lei ha le mestruazioni.</p>
<p class="C15 V27">Chiunque toccherà quelle cose sarà impuro; dovrà lavarsi le vesti, bagnarsi nell’acqua e sarà impuro fino alla sera.</p>
<p class="C15 V28">Se sarà guarita dal suo flusso, conterà sette giorni e poi sarà pura.</p>
<p class="C15 V29">L’ottavo giorno prenderà due tortore o due colombi e li porterà al sacerdote, all’ingresso della tenda del convegno.</p>
<p class="C15 V30">Il sacerdote ne offrirà uno come sacrificio per il peccato e l’altro come olocausto e compirà per lei il rito espiatorio davanti al Signore, per il flusso che la rendeva impura.</p>
<p class="C15 V31">Avvertite gli Israeliti di ciò che potrebbe renderli impuri, perché non muoiano per la loro impurità, qualora rendessero impura la mia Dimora che è in mezzo a loro.</p>
<p class="C15 V32">Questa è la legge per colui che ha la gonorrea o ha avuto un’emissione seminale che lo rende impuro,</p>
<p class="C15 V33">e la legge per colei che è indisposta a causa delle mestruazioni, cioè per l’uomo o per la donna che abbiano il flusso e per l’uomo che si corichi con una donna in stato di impurità”». </p>
<p class="C16 V1">Il Signore parlò a Mosè dopo che i due figli di Aronne erano morti mentre si presentavano davanti al Signore.</p>
<p class="C16 V2">Il Signore disse a Mosè: «Parla ad Aronne, tuo fratello: non entri in qualunque tempo nel santuario, oltre il velo, davanti al propiziatorio che sta sull’arca, affinché non muoia, quando io apparirò in mezzo alla nube sul propiziatorio.</p>
<p class="C16 V3">Aronne entrerà nel santuario in questo modo: con un giovenco per il sacrificio per il peccato e un ariete per l’olocausto.</p>
<p class="C16 V4">Si metterà la tunica sacra di lino, indosserà sul corpo i calzoni di lino, si cingerà della cintura di lino e si metterà in capo il turbante di lino. Sono queste le vesti sacre, che indosserà dopo essersi lavato il corpo con l’acqua.</p>
<p class="C16 V5">Dalla comunità degli Israeliti prenderà due capri per il sacrificio per il peccato e un ariete per l’olocausto.</p>
<p class="C16 V6">Aronne offrirà il proprio giovenco del sacrificio per il peccato e compirà il rito espiatorio per sé e per la sua casa.</p>
<p class="C16 V7">Poi prenderà i due capri e li farà stare davanti al Signore all’ingresso della tenda del convegno</p>
<p class="C16 V8">e getterà le sorti sui due capri: un capro destinato al Signore e l’altro ad Azazèl.</p>
<p class="C16 V9">Aronne farà quindi avvicinare il capro che è toccato in sorte al Signore e l’offrirà in sacrificio per il peccato;</p>
<p class="C16 V10">invece il capro che è toccato in sorte ad Azazèl sarà posto vivo davanti al Signore, perché si compia il rito espiatorio su di esso e sia mandato poi ad Azazèl nel deserto.</p>
<p class="C16 V11">Aronne offrirà il proprio giovenco del sacrificio per il peccato e compirà il rito espiatorio per sé e per la sua casa, e scannerà il proprio giovenco del sacrificio per il peccato.</p>
<p class="C16 V12">Poi prenderà l’incensiere pieno di brace, tolta dall’altare davanti al Signore, e due manciate d’incenso aromatico fine; porterà ogni cosa oltre il velo.</p>
<p class="C16 V13">Metterà l’incenso sul fuoco davanti al Signore, e la nube d’incenso coprirà il propiziatorio che sta sulla Testimonianza, affinché non muoia.</p>
<p class="C16 V14">Poi prenderà un po’ del sangue del giovenco e ne aspergerà con il dito il propiziatorio dal lato orientale e farà sette volte l’aspersione del sangue con il dito, davanti al propiziatorio.</p>
<p class="C16 V15">Poi scannerà il capro del sacrificio per il peccato, quello per il popolo, e ne porterà il sangue oltre il velo; farà con questo sangue quello che ha fatto con il sangue del giovenco: lo aspergerà sul propiziatorio e davanti al propiziatorio.</p>
<p class="C16 V16">Così purificherà il santuario dalle impurità degli Israeliti e dalle loro ribellioni, insieme a tutti i loro peccati. Lo stesso farà per la tenda del convegno che si trova fra di loro, in mezzo alle loro impurità.</p>
<p class="C16 V17">Nessuno dovrà trovarsi nella tenda del convegno, da quando egli entrerà nel santuario per compiere il rito espiatorio fino a quando non sarà uscito e non avrà compiuto il rito espiatorio per sé, per la sua casa e per tutta la comunità d’Israele.</p>
<p class="C16 V18">Uscito dunque verso l’altare, che è davanti al Signore, lo purificherà, prenderà un po' del sangue del giovenco e del sangue del capro e lo spalmerà sui corni intorno all’altare.</p>
<p class="C16 V19">Farà per sette volte l’aspersione del sangue con il dito sopra l’altare; così lo purificherà e lo santificherà dalle impurità degli Israeliti.</p>
<p class="C16 V20">Quando avrà finito di purificare il santuario, la tenda del convegno e l’altare, farà accostare il capro vivo.</p>
<p class="C16 V21">Aronne poserà entrambe le mani sul capo del capro vivo, confesserà su di esso tutte le colpe degli Israeliti, tutte le loro trasgressioni, tutti i loro peccati e li riverserà sulla testa del capro; poi, per mano di un uomo incaricato di ciò, lo manderà via nel deserto.</p>
<p class="C16 V22">Così il capro porterà sopra di sé tutte le loro colpe in una regione remota, ed egli invierà il capro nel deserto.</p>
<p class="C16 V23">Poi Aronne entrerà nella tenda del convegno, si toglierà le vesti di lino che aveva indossato per entrare nel santuario e le deporrà in quel luogo.</p>
<p class="C16 V24">Laverà il suo corpo nell’acqua in luogo santo, indosserà le sue vesti e uscirà ad offrire il suo olocausto e l’olocausto del popolo e compirà il rito espiatorio per sé e per il popolo.</p>
<p class="C16 V25">E farà bruciare sull’altare le parti grasse della vittima del sacrificio per il peccato.</p>
<p class="C16 V26">Colui che avrà inviato il capro destinato ad Azazèl si laverà le vesti, laverà il suo corpo nell’acqua; dopo, rientrerà nell’accampamento.</p>
<p class="C16 V27">Farà portare fuori dall’accampamento il giovenco del sacrificio per il peccato e il capro del sacrificio per il peccato, il cui sangue è stato introdotto nel santuario per compiere il rito espiatorio; se ne bruceranno nel fuoco la pelle, la carne e gli escrementi.</p>
<p class="C16 V28">Colui che li avrà bruciati dovrà lavarsi le vesti e bagnarsi il corpo nell’acqua; dopo, rientrerà nell’accampamento.</p>
<p class="C16 V29">Questa sarà per voi una legge perenne: nel settimo mese, nel decimo giorno del mese, vi umilierete, vi asterrete da qualsiasi lavoro, sia colui che è nativo del paese sia il forestiero che soggiorna in mezzo a voi,</p>
<p class="C16 V30">poiché in quel giorno si compirà il rito espiatorio per voi, al fine di purificarvi da tutti i vostri peccati. Sarete purificati davanti al Signore.</p>
<p class="C16 V31">Sarà per voi un sabato di riposo assoluto e voi vi umilierete; è una legge perenne.</p>
<p class="C16 V32">Compirà il rito espiatorio il sacerdote che ha ricevuto l’unzione e l’investitura per succedere nel sacerdozio al posto di suo padre; si vestirà delle vesti di lino, delle vesti sacre.</p>
<p class="C16 V33">Purificherà la parte più santa del santuario, purificherà la tenda del convegno e l’altare; farà l’espiazione per i sacerdoti e per tutto il popolo della comunità.</p>
<p class="C16 V34">Questa sarà per voi una legge perenne: una volta all’anno si compirà il rito espiatorio in favore degli Israeliti, per tutti i loro peccati». E si fece come il Signore aveva ordinato a Mosè. </p>
<p class="C17 V1">Il Signore parlò a Mosè e disse: </p>
<p class="C17 V2">«Parla ad Aronne, ai suoi figli e a tutti gli Israeliti dicendo loro: “Questo il Signore ha ordinato:</p>
<p class="C17 V3">Ogni Israelita che scanni un giovenco o un agnello o una capra entro l’accampamento o fuori dell’accampamento</p>
<p class="C17 V4">e non lo porti all’ingresso della tenda del convegno, per presentarlo come offerta al Signore davanti alla Dimora del Signore, sarà considerato colpevole di delitto di sangue: ha sparso il sangue, e quest’uomo sarà eliminato dal suo popolo.</p>
<p class="C17 V5">Perciò gli Israeliti, invece di immolare, come fanno, le loro vittime nei campi, le presenteranno in onore del Signore portandole al sacerdote all’ingresso della tenda del convegno, e le immoleranno in onore del Signore come sacrifici di comunione.</p>
<p class="C17 V6">Il sacerdote ne spanderà il sangue sull’altare del Signore, all’ingresso della tenda del convegno, e farà bruciare il grasso come profumo gradito in onore del Signore.</p>
<p class="C17 V7">Essi non offriranno più i loro sacrifici ai satiri, ai quali sogliono prostituirsi. Questa sarà per loro una legge perenne, di generazione in generazione”.</p>
<p class="C17 V8">Dirai loro ancora: “Ogni uomo, Israelita o straniero dimorante in mezzo a loro, che offra un olocausto o un sacrificio</p>
<p class="C17 V9">senza portarlo all’ingresso della tenda del convegno per offrirlo in onore del Signore, quest’uomo sarà eliminato dal suo popolo.</p>
<p class="C17 V10">Ogni uomo, Israelita o straniero dimorante in mezzo a loro, che mangi di qualsiasi specie di sangue, contro di lui, che ha mangiato il sangue, io volgerò il mio volto e lo eliminerò dal suo popolo.</p>
<p class="C17 V11">Poiché la vita della carne è nel sangue. Perciò vi ho concesso di porlo sull’altare in espiazione per le vostre vite; perché il sangue espia, in quanto è la vita.</p>
<p class="C17 V12">Perciò ho detto agli Israeliti: Nessuno tra voi mangerà il sangue, neppure lo straniero che dimora fra voi mangerà sangue.</p>
<p class="C17 V13">Se qualcuno degli Israeliti o degli stranieri che dimorano fra di loro prende alla caccia un animale o un uccello che si può mangiare, ne deve spargere il sangue e coprirlo di terra;</p>
<p class="C17 V14">perché la vita di ogni essere vivente è il suo sangue, in quanto è la sua vita. Perciò ho ordinato agli Israeliti: Non mangerete sangue di alcuna specie di essere vivente, perché il sangue è la vita di ogni carne; chiunque ne mangerà sarà eliminato.</p>
<p class="C17 V15">Ogni persona, nativa o straniera, che mangi carne di bestia morta naturalmente o sbranata, dovrà lavarsi le vesti, bagnarsi nell’acqua e resterà impura fino alla sera; allora sarà pura.</p>
<p class="C17 V16">Ma se non si lava le vesti e il corpo, porterà la pena della sua colpa”». </p>
<p class="C18 V1">Il Signore parlò a Mosè e disse: </p>
<p class="C18 V2">«Parla agli Israeliti dicendo loro: “Io sono il Signore, vostro Dio.</p>
<p class="C18 V3">Non farete come si fa nella terra d’Egitto dove avete abitato, né farete come si fa nella terra di Canaan dove io vi conduco, né imiterete i loro costumi.</p>
<p class="C18 V4">Metterete invece in pratica le mie prescrizioni e osserverete le mie leggi, seguendole. Io sono il Signore, vostro Dio.</p>
<p class="C18 V5">Osserverete dunque le mie leggi e le mie prescrizioni, mediante le quali chiunque le metterà in pratica vivrà. Io sono il Signore.</p>
<p class="C18 V6">Nessuno si accosterà a una sua consanguinea, per scoprire la sua nudità. Io sono il Signore.</p>
<p class="C18 V7">Non scoprirai la nudità di tuo padre né la nudità di tua madre: è tua madre; non scoprirai la sua nudità.</p>
<p class="C18 V8">Non scoprirai la nudità di una moglie di tuo padre; è la nudità di tuo padre.</p>
<p class="C18 V9">Non scoprirai la nudità di tua sorella, figlia di tuo padre o figlia di tua madre, nata in casa o fuori; non scoprirai la loro nudità.</p>
<p class="C18 V10">Non scoprirai la nudità della figlia di tuo figlio o della figlia di tua figlia, perché è la tua propria nudità.</p>
<p class="C18 V11">Non scoprirai la nudità della figlia di una moglie di tuo padre, generata da tuo padre: è tua sorella, non scoprirai la sua nudità.</p>
<p class="C18 V12">Non scoprirai la nudità della sorella di tuo padre; è carne di tuo padre.</p>
<p class="C18 V13">Non scoprirai la nudità della sorella di tua madre, perché è carne di tua madre.</p>
<p class="C18 V14">Non scoprirai la nudità del fratello di tuo padre, avendo rapporti con sua moglie: è tua zia.</p>
<p class="C18 V15">Non scoprirai la nudità di tua nuora: è la moglie di tuo figlio; non scoprirai la sua nudità.</p>
<p class="C18 V16">Non scoprirai la nudità di tua cognata: è la nudità di tuo fratello.</p>
<p class="C18 V17">Non scoprirai la nudità di una donna e di sua figlia. Non prenderai la figlia di suo figlio né la figlia di sua figlia per scoprirne la nudità: sono parenti carnali. È un’infamia.</p>
<p class="C18 V18">Non prenderai in sposa la sorella di tua moglie, per non suscitare rivalità, scoprendo la sua nudità, mentre tua moglie è in vita.</p>
<p class="C18 V19">Non ti accosterai a donna per scoprire la sua nudità durante l’impurità mestruale.</p>
<p class="C18 V20">Non darai il tuo giaciglio alla moglie del tuo prossimo, rendendoti impuro con lei.</p>
<p class="C18 V21">Non consegnerai alcuno dei tuoi figli per farlo passare a Moloc e non profanerai il nome del tuo Dio. Io sono il Signore.</p>
<p class="C18 V22">Non ti coricherai con un uomo come si fa con una donna: è cosa abominevole.</p>
<p class="C18 V23">Non darai il tuo giaciglio a una bestia per contaminarti con essa; così nessuna donna si metterà con un animale per accoppiarsi: è una perversione.</p>
<p class="C18 V24">Non rendetevi impuri con nessuna di tali pratiche, poiché con tutte queste cose si sono rese impure le nazioni che io sto per scacciare davanti a voi.</p>
<p class="C18 V25">La terra ne è stata resa impura; per questo ho punito la sua colpa e la terra ha vomitato i suoi abitanti.</p>
<p class="C18 V26">Voi dunque osserverete le mie leggi e le mie prescrizioni e non commetterete nessuna di queste pratiche abominevoli: né colui che è nativo della terra, né il forestiero che dimora in mezzo a voi.</p>
<p class="C18 V27">Poiché tutte queste cose abominevoli le ha commesse la gente che vi era prima di voi e la terra è divenuta impura.</p>
<p class="C18 V28">Che la terra non vomiti anche voi, per averla resa impura, come ha vomitato chi l’abitava prima di voi,</p>
<p class="C18 V29">perché chiunque praticherà qualcuna di queste abominazioni, ogni persona che le commetterà, sarà eliminata dal suo popolo.</p>
<p class="C18 V30">Osserverete dunque i miei ordini e non seguirete alcuno di quei costumi abominevoli che sono stati praticati prima di voi; non vi renderete impuri a causa di essi. Io sono il Signore, vostro Dio”». </p>
<p class="C19 V1">Il Signore parlò a Mosè e disse: </p>
<p class="C19 V2">«Parla a tutta la comunità degli Israeliti dicendo loro: “Siate santi, perché io, il Signore, vostro Dio, sono santo.</p>
<p class="C19 V3">Ognuno di voi rispetti sua madre e suo padre; osservate i miei sabati. Io sono il Signore, vostro Dio.</p>
<p class="C19 V4">Non rivolgetevi agli idoli, e non fatevi divinità di metallo fuso. Io sono il Signore, vostro Dio.</p>
<p class="C19 V5">Quando immolerete al Signore una vittima in sacrificio di comunione, offritela in modo da essergli graditi.</p>
<p class="C19 V6">La si mangerà il giorno stesso che l’avrete immolata o il giorno dopo; ciò che avanzerà ancora al terzo giorno, lo brucerete nel fuoco.</p>
<p class="C19 V7">Se invece si mangiasse il terzo giorno, sarebbe avariata; il sacrificio non sarebbe gradito.</p>
<p class="C19 V8">Chiunque ne mangiasse, porterebbe la pena della sua colpa, perché profanerebbe ciò che è sacro al Signore. Quella persona sarebbe eliminata dal suo popolo.</p>
<p class="C19 V9">Quando mieterete la messe della vostra terra, non mieterete fino ai margini del campo, né raccoglierete ciò che resta da spigolare della messe;</p>
<p class="C19 V10">quanto alla tua vigna, non coglierai i racimoli e non raccoglierai gli acini caduti: li lascerai per il povero e per il forestiero. Io sono il Signore, vostro Dio.</p>
<p class="C19 V11">Non ruberete né userete inganno o menzogna a danno del prossimo.</p>
<p class="C19 V12">Non giurerete il falso servendovi del mio nome: profaneresti il nome del tuo Dio. Io sono il Signore.</p>
<p class="C19 V13">Non opprimerai il tuo prossimo, né lo spoglierai di ciò che è suo; non tratterrai il salario del bracciante al tuo servizio fino al mattino dopo.</p>
<p class="C19 V14">Non maledirai il sordo, né metterai inciampo davanti al cieco, ma temerai il tuo Dio. Io sono il Signore.</p>
<p class="C19 V15">Non commetterete ingiustizia in giudizio; non tratterai con parzialità il povero né userai preferenze verso il potente: giudicherai il tuo prossimo con giustizia.</p>
<p class="C19 V16">Non andrai in giro a spargere calunnie fra il tuo popolo né coopererai alla morte del tuo prossimo. Io sono il Signore.</p>
<p class="C19 V17">Non coverai nel tuo cuore odio contro il tuo fratello; rimprovera apertamente il tuo prossimo, così non ti caricherai di un peccato per lui.</p>
<p class="C19 V18">Non ti vendicherai e non serberai rancore contro i figli del tuo popolo, ma amerai il tuo prossimo come te stesso. Io sono il Signore.</p>
<p class="C19 V19">Osserverete le mie leggi. Non accoppierai bestie di specie differenti; non seminerai il tuo campo con due specie di seme né porterai veste tessuta di due specie diverse.</p>
<p class="C19 V20">Se un uomo ha rapporti con una donna schiava, ma promessa ad un altro uomo benché non sia stata ancora né riscattata né affrancata, dovrà pagare un risarcimento; i colpevoli però non saranno messi a morte, perché lei non era affrancata.</p>
<p class="C19 V21">L’uomo condurrà al Signore, all’ingresso della tenda del convegno, in sacrificio di riparazione, un ariete;</p>
<p class="C19 V22">con questo ariete di riparazione il sacerdote compirà per lui il rito espiatorio davanti al Signore, per il peccato da lui commesso, e il peccato commesso gli sarà perdonato.</p>
<p class="C19 V23">Quando sarete entrati nella terra e vi avrete piantato ogni sorta di alberi da frutto, ne considererete i frutti come non circoncisi; per tre anni saranno per voi come non circoncisi: non se ne dovrà mangiare.</p>
<p class="C19 V24">Nel quarto anno tutti i loro frutti saranno consacrati al Signore, come dono festivo.</p>
<p class="C19 V25">Nel quinto anno mangerete il frutto di quegli alberi; così essi continueranno a produrre per voi. Io sono il Signore, vostro Dio.</p>
<p class="C19 V26">Non mangerete carne con il sangue. Non praticherete alcuna sorta di divinazione o di magia.</p>
<p class="C19 V27">Non vi taglierete in tondo il margine dei capelli, né deturperai ai margini la tua barba.</p>
<p class="C19 V28">Non vi farete incisioni sul corpo per un defunto, né vi farete segni di tatuaggio. Io sono il Signore.</p>
<p class="C19 V29">Non profanare tua figlia prostituendola, perché il paese non si dia alla prostituzione e non si riempia di infamie.</p>
<p class="C19 V30">Osserverete i miei sabati e porterete rispetto al mio santuario. Io sono il Signore.</p>
<p class="C19 V31">Non vi rivolgete ai negromanti né agli indovini; non li consultate, per non rendervi impuri per mezzo loro. Io sono il Signore, vostro Dio.</p>
<p class="C19 V32">Àlzati davanti a chi ha i capelli bianchi, onora la persona del vecchio e temi il tuo Dio. Io sono il Signore.</p>
<p class="C19 V33">Quando un forestiero dimorerà presso di voi nella vostra terra, non lo opprimerete.</p>
<p class="C19 V34">Il forestiero dimorante fra voi lo tratterete come colui che è nato fra voi; tu l’amerai come te stesso, perché anche voi siete stati forestieri in terra d’Egitto. Io sono il Signore, vostro Dio.</p>
<p class="C19 V35">Non commetterete ingiustizia nei giudizi, nelle misure di lunghezza, nei pesi o nelle misure di capacità.</p>
<p class="C19 V36">Avrete bilance giuste, pesi giusti, efa giusta, hin giusto. Io sono il Signore, vostro Dio, che vi ho fatto uscire dalla terra d’Egitto.</p>
<p class="C19 V37">Osserverete dunque tutte le mie leggi e tutte le mie prescrizioni e le metterete in pratica. Io sono il Signore”». </p>
<p class="C20 V1">Il Signore parlò a Mosè e disse: </p>
<p class="C20 V2">«Dirai agli Israeliti: “Chiunque tra gli Israeliti o tra i forestieri che dimorano in Israele darà qualcuno dei suoi figli a Moloc, dovrà essere messo a morte; il popolo della terra lo lapiderà.</p>
<p class="C20 V3">Anch’io volgerò il mio volto contro quell’uomo e lo eliminerò dal suo popolo, perché ha dato qualcuno dei suoi figli a Moloc, con l’intenzione di rendere impuro il mio santuario e profanare il mio santo nome.</p>
<p class="C20 V4">Se il popolo della terra chiude gli occhi quando quell’uomo dà qualcuno dei suoi figli a Moloc e non lo mette a morte,</p>
<p class="C20 V5">io volgerò il mio volto contro quell’uomo e contro la sua famiglia ed eliminerò dal suo popolo lui con quanti si danno all’idolatria come lui, prostituendosi a venerare Moloc.</p>
<p class="C20 V6">Se un uomo si rivolge ai negromanti e agli indovini, per darsi alle superstizioni dietro a loro, io volgerò il mio volto contro quella persona e la eliminerò dal suo popolo.</p>
<p class="C20 V7">Santificatevi dunque e siate santi, perché io sono il Signore, vostro Dio.</p>
<p class="C20 V8">Osservate le mie leggi e mettetele in pratica. Io sono il Signore che vi santifica.</p>
<p class="C20 V9">Chiunque maledice suo padre o sua madre dovrà essere messo a morte; ha maledetto suo padre o sua madre: il suo sangue ricadrà su di lui.</p>
<p class="C20 V10">Se uno commette adulterio con la moglie del suo prossimo, l’adultero e l’adultera dovranno esser messi a morte.</p>
<p class="C20 V11">Se uno ha rapporti con una moglie di suo padre, egli scopre la nudità del padre; tutti e due dovranno essere messi a morte: il loro sangue ricadrà su di loro.</p>
<p class="C20 V12">Se uno ha rapporti con la nuora, tutti e due dovranno essere messi a morte; hanno commesso una perversione: il loro sangue ricadrà su di loro.</p>
<p class="C20 V13">Se uno ha rapporti con un uomo come con una donna, tutti e due hanno commesso un abominio; dovranno essere messi a morte: il loro sangue ricadrà su di loro.</p>
<p class="C20 V14">Se uno prende in moglie la figlia e la madre, è un’infamia; si bruceranno con il fuoco lui e loro, perché non ci sia fra voi tale delitto.</p>
<p class="C20 V15">L’uomo che si accoppia con una bestia dovrà essere messo a morte; dovrete uccidere anche la bestia.</p>
<p class="C20 V16">Se una donna si accosta a una bestia per accoppiarsi con essa, ucciderai la donna e la bestia; tutte e due dovranno essere messe a morte: il loro sangue ricadrà su di loro.</p>
<p class="C20 V17">Se uno prende la propria sorella, figlia di suo padre o figlia di sua madre, e vede la nudità di lei e lei vede la nudità di lui, è un disonore; tutti e due saranno eliminati alla presenza dei figli del loro popolo. Quel tale ha scoperto la nudità della propria sorella: dovrà portare la pena della sua colpa.</p>
<p class="C20 V18">Se uno ha un rapporto con una donna durante le sue mestruazioni e ne scopre la nudità, quel tale ha scoperto il flusso di lei e lei ha scoperto il flusso del proprio sangue; perciò tutti e due saranno eliminati dal loro popolo.</p>
<p class="C20 V19">Non scoprirai la nudità della sorella di tua madre o della sorella di tuo padre; chi lo fa scopre la sua stessa carne: tutti e due porteranno la pena della loro colpa.</p>
<p class="C20 V20">Se uno ha rapporti con la moglie di suo zio, scopre la nudità di suo zio; tutti e due porteranno la pena del loro peccato: dovranno morire senza figli.</p>
<p class="C20 V21">Se uno prende la moglie del fratello, è un’impurità; egli ha scoperto la nudità del fratello: non avranno figli.</p>
<p class="C20 V22">Osserverete dunque tutte le mie leggi e tutte le mie prescrizioni e le metterete in pratica, perché la terra dove io vi conduco per abitarla non vi vomiti.</p>
<p class="C20 V23">Non seguirete le usanze delle nazioni che io sto per scacciare dinanzi a voi; esse hanno fatto tutte quelle cose, perciò ho disgusto di esse</p>
<p class="C20 V24">e vi ho detto: Voi possederete il loro suolo; ve lo darò in proprietà. È una terra dove scorrono latte e miele. Io il Signore, vostro Dio, vi ho separato dagli altri popoli.</p>
<p class="C20 V25">Farete dunque distinzione tra animali puri e impuri, fra uccelli impuri e puri e non vi contaminerete, mangiando animali, uccelli o esseri che strisciano sulla terra e che io vi ho fatto separare come impuri.</p>
<p class="C20 V26">Sarete santi per me, poiché io, il Signore, sono santo e vi ho separato dagli altri popoli, perché siate miei.</p>
<p class="C20 V27">Se uomo o donna, in mezzo a voi, eserciteranno la negromanzia o la divinazione, dovranno essere messi a morte: saranno lapidati e il loro sangue ricadrà su di loro”». </p>
<p class="C21 V1">Il Signore disse a Mosè: «Parla ai sacerdoti, figli di Aronne, dicendo loro: “Un sacerdote non dovrà rendersi impuro per il contatto con un morto della sua parentela,</p>
<p class="C21 V2">se non per un suo parente stretto, cioè per sua madre, suo padre, suo figlio, sua figlia, suo fratello</p>
<p class="C21 V3">e sua sorella ancora vergine, che viva con lui e non sia ancora maritata; per questa può esporsi all’impurità.</p>
<p class="C21 V4">Come marito, non si renda impuro per la sua parentela, profanando se stesso.</p>
<p class="C21 V5">I sacerdoti non si faranno tonsure sul capo, né si raderanno ai margini la barba né si faranno incisioni sul corpo.</p>
<p class="C21 V6">Saranno santi per il loro Dio e non profaneranno il nome del loro Dio, perché sono loro che presentano al Signore sacrifici consumati dal fuoco, pane del loro Dio; perciò saranno santi.</p>
<p class="C21 V7">Non prenderanno in moglie una prostituta o una già disonorata, né una donna ripudiata dal marito. Infatti il sacerdote è santo per il suo Dio.</p>
<p class="C21 V8">Tu considererai dunque il sacerdote come santo, perché egli offre il pane del tuo Dio: sarà per te santo, perché io, il Signore, che vi santifico, sono santo.</p>
<p class="C21 V9">Se la figlia di un sacerdote si disonora prostituendosi, disonora suo padre; sarà arsa con il fuoco.</p>
<p class="C21 V10">Il sacerdote, quello che è il sommo tra i suoi fratelli, sul capo del quale è stato versato l’olio dell’unzione e ha ricevuto l’investitura, indossando le vesti sacre, non dovrà scarmigliarsi i capelli né stracciarsi le vesti.</p>
<p class="C21 V11">Non si avvicinerà ad alcun cadavere; non potrà rendersi impuro neppure per suo padre e per sua madre.</p>
<p class="C21 V12">Non uscirà dal santuario e non profanerà il santuario del suo Dio, perché la consacrazione è su di lui mediante l’olio dell’unzione del suo Dio. Io sono il Signore.</p>
<p class="C21 V13">Sposerà una vergine.</p>
<p class="C21 V14">Non potrà sposare né una vedova né una divorziata né una disonorata né una prostituta, ma prenderà in moglie una vergine della sua parentela.</p>
<p class="C21 V15">Così non disonorerà la sua discendenza tra la sua parentela; poiché io sono il Signore che lo santifico”».</p>
<p class="C21 V16">Il Signore parlò a Mosè e disse:</p>
<p class="C21 V17">«Parla ad Aronne dicendo: “Nelle generazioni future nessun uomo della tua stirpe che abbia qualche deformità potrà accostarsi ad offrire il pane del suo Dio;</p>
<p class="C21 V18">perché nessun uomo che abbia qualche deformità potrà accostarsi: né un cieco né uno zoppo né uno sfregiato né un deforme,</p>
<p class="C21 V19">né chi abbia una frattura al piede o alla mano,</p>
<p class="C21 V20">né un gobbo né un nano né chi abbia una macchia nell’occhio o la scabbia o piaghe purulente o i testicoli schiacciati.</p>
<p class="C21 V21">Nessun uomo della stirpe del sacerdote Aronne con qualche deformità si accosterà per presentare i sacrifici consumati dal fuoco in onore del Signore. Ha un difetto: non si accosti quindi per offrire il pane del suo Dio.</p>
<p class="C21 V22">Potrà mangiare il pane del suo Dio, le cose sacrosante e le cose sante;</p>
<p class="C21 V23">ma non potrà avvicinarsi al velo né accostarsi all’altare, perché ha una deformità. Non dovrà profanare i miei luoghi santi, perché io sono il Signore che li santifico”».</p>
<p class="C21 V24">Così Mosè parlò ad Aronne, ai suoi figli e a tutti gli Israeliti. </p>
<p class="C22 V1">Il Signore parlò a Mosè e disse: </p>
<p class="C22 V2">«Parla ad Aronne e ai suoi figli: trattino con rispetto le offerte sante degli Israeliti e non profanino il mio santo nome, perché sono offerte consacrate a me. Io sono il Signore.</p>
<p class="C22 V3">Di’ loro: “Nelle generazioni future ogni uomo della vostra discendenza che si accosterà in stato di impurità alle offerte sante, consacrate dagli Israeliti in onore del Signore, sarà eliminato dalla mia presenza. Io sono il Signore.</p>
<p class="C22 V4">Nessun uomo della stirpe di Aronne affetto da lebbra o da gonorrea potrà mangiare le offerte sante, finché non sia puro. Così sarà per chi toccherà qualsiasi cosa impura a causa di un cadavere o per chi avrà perdite seminali,</p>
<p class="C22 V5">oppure per chi toccherà un rettile che lo rende impuro o una persona che lo rende impuro, qualunque sia la sua impurità.</p>
<p class="C22 V6">Colui che avrà avuto tali contatti resterà impuro fino alla sera e non mangerà le offerte sante prima di essersi lavato il corpo nell’acqua;</p>
<p class="C22 V7">dopo il tramonto del sole sarà puro e allora potrà mangiare le offerte sante, perché esse sono il suo cibo.</p>
<p class="C22 V8">Non mangerà carne di bestia morta naturalmente o sbranata, per non rendersi impuro. Io sono il Signore.</p>
<p class="C22 V9">Osserveranno dunque ciò che ho comandato, altrimenti porteranno la pena del loro peccato e moriranno per aver commesso profanazioni. Io sono il Signore che li santifico.</p>
<p class="C22 V10">Nessun profano mangerà le offerte sante; né l’ospite di un sacerdote né il salariato potrà mangiare le offerte sante.</p>
<p class="C22 V11">Ma una persona che il sacerdote avrà comprato con il proprio denaro ne potrà mangiare, e così anche lo schiavo che gli è nato in casa: costoro potranno mangiare il suo cibo.</p>
<p class="C22 V12">Se la figlia di un sacerdote è sposata con un profano, non potrà mangiare del contributo delle offerte sante.</p>
<p class="C22 V13">Se invece la figlia del sacerdote è rimasta vedova o è stata ripudiata e non ha figli, ed è tornata ad abitare da suo padre come quando era giovane, potrà mangiare il cibo del padre; ma nessun profano potrà mangiarne.</p>
<p class="C22 V14">Se uno mangia inavvertitamente di un'offerta santa, darà al sacerdote il valore dell'offerta santa, aggiungendovi un quinto.</p>
<p class="C22 V15">I sacerdoti non profaneranno dunque le offerte sante degli Israeliti, che essi prelevano per il Signore,</p>
<p class="C22 V16">e non faranno portare loro il peso della colpa di cui si renderebbero colpevoli, mangiando le loro offerte sante; poiché io sono il Signore che le santifico”».</p>
<p class="C22 V17">Il Signore parlò a Mosè e disse:</p>
<p class="C22 V18">«Parla ad Aronne, ai suoi figli, a tutti gli Israeliti dicendo loro: “Chiunque della casa d’Israele o dei forestieri dimoranti in Israele presenterà la sua offerta, per qualsiasi voto o dono spontaneo, da presentare come olocausto in onore del Signore,</p>
<p class="C22 V19">per essere gradito, dovrà offrire un maschio, senza difetto, di bovini, di pecore o di capre.</p>
<p class="C22 V20">Non offrirete nulla con qualche difetto, perché non sarebbe gradito.</p>
<p class="C22 V21">Se qualcuno presenterà al Signore, in sacrificio di comunione, un bovino o un ovino, sia per adempiere un voto sia come offerta spontanea, la vittima, perché sia gradita, dovrà essere perfetta e non avere alcun difetto.</p>
<p class="C22 V22">Non presenterete in onore del Signore nessuna vittima cieca o storpia o mutilata o con ulcere o con la scabbia o con piaghe purulente; non ne farete sull’altare un sacrificio consumato dal fuoco in onore del Signore.</p>
<p class="C22 V23">Un capo di bestiame grosso o minuto che sia deforme o atrofizzato, potrai offrirlo come dono spontaneo, ma non sarà gradito come sacrificio votivo.</p>
<p class="C22 V24">Non offrirete al Signore un animale con i testicoli ammaccati o contusi o strappati o tagliati. Tali cose non farete nella vostra terra</p>
<p class="C22 V25">né prenderete dalle mani dello straniero alcuna di queste vittime per offrirla come cibo in onore del vostro Dio; essendo mutilate, difettose, non sarebbero gradite a vostro favore”».</p>
<p class="C22 V26">Il Signore parlò a Mosè e disse:</p>
<p class="C22 V27">«Quando nascerà un vitello o un agnello o un capretto, starà sette giorni presso la madre; dall’ottavo giorno in poi, sarà gradito come vittima da consumare con il fuoco per il Signore.</p>
<p class="C22 V28">Non scannerete mucca o pecora lo stesso giorno con il suo piccolo.</p>
<p class="C22 V29">Quando offrirete al Signore un sacrificio di ringraziamento, offritelo in modo che sia gradito.</p>
<p class="C22 V30">La vittima sarà mangiata il giorno stesso; non ne farete avanzare nulla fino al mattino. Io sono il Signore.</p>
<p class="C22 V31">Osserverete dunque i miei comandi e li metterete in pratica. Io sono il Signore.</p>
<p class="C22 V32">Non profanerete il mio santo nome, affinché io sia santificato in mezzo agli Israeliti. Io sono il Signore che vi santifico,</p>
<p class="C22 V33">che vi ho fatto uscire dalla terra d’Egitto per essere vostro Dio. Io sono il Signore». </p>
<p class="C23 V1">Il Signore parlò a Mosè e disse: </p>
<p class="C23 V2">«Parla agli Israeliti dicendo loro: “Ecco le solennità del Signore, nelle quali convocherete riunioni sacre. Queste sono le mie solennità.</p>
<p class="C23 V3">Durante sei giorni si attenderà al lavoro; ma il settimo giorno è sabato, giorno di assoluto riposo e di riunione sacra. Non farete in esso lavoro alcuno; è un sabato in onore del Signore in tutti i luoghi dove abiterete.</p>
<p class="C23 V4">Queste sono le solennità del Signore, le riunioni sacre che convocherete nei tempi stabiliti.</p>
<p class="C23 V5">Il primo mese, al quattordicesimo giorno, al tramonto del sole sarà la Pasqua del Signore;</p>
<p class="C23 V6">il quindici dello stesso mese sarà la festa degli Azzimi in onore del Signore; per sette giorni mangerete pane senza lievito.</p>
<p class="C23 V7">Nel primo giorno avrete una riunione sacra: non farete alcun lavoro servile.</p>
<p class="C23 V8">Per sette giorni offrirete al Signore sacrifici consumati dal fuoco. Il settimo giorno vi sarà una riunione sacra: non farete alcun lavoro servile”».</p>
<p class="C23 V9">Il Signore parlò a Mosè e disse:</p>
<p class="C23 V10">«Parla agli Israeliti dicendo loro: “Quando sarete entrati nella terra che io vi do e ne mieterete la messe, porterete al sacerdote un covone, come primizia del vostro raccolto.</p>
<p class="C23 V11">Il sacerdote eleverà il covone davanti al Signore, perché sia gradito per il vostro bene; il sacerdote lo eleverà il giorno dopo il sabato.</p>
<p class="C23 V12">Quando farete il rito di elevazione del covone, offrirete un agnello di un anno, senza difetto, per l’olocausto in onore del Signore,</p>
<p class="C23 V13">insieme a un’oblazione di due decimi di efa di fior di farina impastata con olio: è un sacrificio consumato dal fuoco, profumo gradito in onore del Signore; la libagione sarà di un quarto di hin di vino.</p>
<p class="C23 V14">Non mangerete pane né grano abbrustolito né grano novello, prima di quel giorno, prima di aver portato l’offerta del vostro Dio. Sarà per voi una legge perenne, di generazione in generazione, in tutti i luoghi dove abiterete.</p>
<p class="C23 V15">Dal giorno dopo il sabato, cioè dal giorno in cui avrete portato il covone per il rito di elevazione, conterete sette settimane complete.</p>
<p class="C23 V16">Conterete cinquanta giorni fino all’indomani del settimo sabato e offrirete al Signore una nuova oblazione.</p>
<p class="C23 V17">Porterete dai luoghi dove abiterete due pani, per offerta con rito di elevazione: saranno di due decimi di efa di fior di farina, e li farete cuocere lievitati; sono le primizie in onore del Signore.</p>
<p class="C23 V18">Oltre quei pani, offrirete sette agnelli dell’anno, senza difetto, un giovenco e due arieti: saranno un olocausto per il Signore, insieme con la loro oblazione e le loro libagioni; sarà un sacrificio di profumo gradito, consumato dal fuoco in onore del Signore.</p>
<p class="C23 V19">Offrirete un capro in sacrificio per il peccato e due agnelli dell’anno in sacrificio di comunione.</p>
<p class="C23 V20">Il sacerdote presenterà gli agnelli insieme al pane delle primizie con il rito di elevazione davanti al Signore; tanto i pani quanto i due agnelli consacrati al Signore saranno riservati al sacerdote.</p>
<p class="C23 V21">Proclamerete in quello stesso giorno una festa e convocherete una riunione sacra. Non farete alcun lavoro servile. Sarà per voi una legge perenne, di generazione in generazione, in tutti i luoghi dove abiterete.</p>
<p class="C23 V22">Quando mieterai la messe della vostra terra, non mieterai fino al margine del campo e non raccoglierai ciò che resta da spigolare del tuo raccolto; lo lascerai per il povero e per il forestiero. Io sono il Signore, vostro Dio”».</p>
<p class="C23 V23">Il Signore parlò a Mosè e disse:</p>
<p class="C23 V24">«Parla agli Israeliti dicendo: “Nel settimo mese, il primo giorno del mese sarà per voi riposo assoluto, un memoriale celebrato a suon di tromba, una riunione sacra.</p>
<p class="C23 V25">Non farete alcun lavoro servile e offrirete sacrifici consumati dal fuoco in onore del Signore”».</p>
<p class="C23 V26">Il Signore parlò a Mosè e disse:</p>
<p class="C23 V27">«Il decimo giorno di questo settimo mese sarà il giorno dell’espiazione; terrete una riunione sacra, vi umilierete e offrirete sacrifici consumati dal fuoco in onore del Signore.</p>
<p class="C23 V28">In quel giorno non farete alcun lavoro, poiché è il giorno dell’espiazione, per compiere il rito espiatorio per voi davanti al Signore, vostro Dio.</p>
<p class="C23 V29">Ogni persona che non si umilierà in quel giorno sarà eliminata dalla sua parentela.</p>
<p class="C23 V30">Ogni persona che farà in quel giorno un qualunque lavoro io la farò perire in mezzo alla sua parentela.</p>
<p class="C23 V31">Non farete alcun lavoro. Sarà per voi una legge perenne, di generazione in generazione, in tutti i luoghi dove abiterete.</p>
<p class="C23 V32">Sarà per voi un sabato di assoluto riposo e dovrete umiliarvi: il nono giorno del mese, dalla sera alla sera seguente, farete il vostro riposo del sabato».</p>
<p class="C23 V33">Il Signore parlò a Mosè e disse:</p>
<p class="C23 V34">«Parla agli Israeliti dicendo: “Il giorno quindici di questo settimo mese sarà la festa delle Capanne per sette giorni in onore del Signore.</p>
<p class="C23 V35">Il primo giorno vi sarà una riunione sacra; non farete alcun lavoro servile.</p>
<p class="C23 V36">Per sette giorni offrirete vittime consumate dal fuoco in onore del Signore. L’ottavo giorno terrete la riunione sacra e offrirete al Signore sacrifici consumati con il fuoco. È giorno di riunione; non farete alcun lavoro servile.</p>
<p class="C23 V37">Queste sono le solennità del Signore nelle quali convocherete riunioni sacre, per presentare al Signore sacrifici consumati dal fuoco, olocausti e oblazioni, vittime e libagioni, ogni cosa nel giorno stabilito,</p>
<p class="C23 V38">oltre i sabati del Signore, oltre i vostri doni, oltre tutti i vostri voti e tutte le offerte spontanee che presenterete al Signore.</p>
<p class="C23 V39">Inoltre il giorno quindici del settimo mese, quando avrete raccolto i frutti della terra, celebrerete una festa del Signore per sette giorni; il primo giorno sarà di assoluto riposo e così l’ottavo giorno.</p>
<p class="C23 V40">Il primo giorno prenderete frutti degli alberi migliori, rami di palma, rami con dense foglie e salici di torrente, e gioirete davanti al Signore, vostro Dio, per sette giorni.</p>
<p class="C23 V41">Celebrerete questa festa in onore del Signore, per sette giorni, ogni anno. Sarà per voi una legge perenne, di generazione in generazione. La celebrerete il settimo mese.</p>
<p class="C23 V42">Dimorerete in capanne per sette giorni; tutti i cittadini d’Israele dimoreranno in capanne,</p>
<p class="C23 V43">perché le vostre generazioni sappiano che io ho fatto dimorare in capanne gli Israeliti, quando li ho condotti fuori dalla terra d’Egitto. Io sono il Signore, vostro Dio”».</p>
<p class="C23 V44">E Mosè parlò così agli Israeliti delle solennità del Signore. </p>
<p class="C24 V1">Il Signore parlò a Mosè e disse: </p>
<p class="C24 V2">«Ordina agli Israeliti che ti portino olio puro di olive schiacciate per l’illuminazione, per tenere perennemente accesa la lampada.</p>
<p class="C24 V3">Aronne la disporrà nella tenda del convegno, fuori del velo che sta davanti alla Testimonianza, perché arda dalla sera al mattino davanti al Signore, sempre. Sarà per voi una legge perenne, di generazione in generazione.</p>
<p class="C24 V4">Egli disporrà le lampade sul candelabro d’oro puro, perché ardano sempre davanti al Signore.</p>
<p class="C24 V5">Prenderai anche fior di farina e ne farai cuocere dodici focacce; ogni focaccia sarà di due decimi di efa.</p>
<p class="C24 V6">Le disporrai su due pile, sei per pila, sulla tavola d’oro puro davanti al Signore.</p>
<p class="C24 V7">Porrai incenso puro sopra ogni pila, perché serva da memoriale per il pane, come sacrificio consumato dal fuoco in onore del Signore.</p>
<p class="C24 V8">Ogni giorno di sabato lo si disporrà davanti al Signore perennemente da parte degli Israeliti: è un’alleanza eterna.</p>
<p class="C24 V9">Sarà riservato ad Aronne e ai suoi figli: essi lo mangeranno in luogo santo, perché sarà per loro cosa santissima tra i sacrifici da bruciare in onore del Signore. È una legge perenne».</p>
<p class="C24 V10">Ora il figlio di una donna israelita e di un Egiziano uscì in mezzo agli Israeliti, e nell’accampamento scoppiò una lite fra il figlio della donna e un Israelita.</p>
<p class="C24 V11">Il figlio della Israelita bestemmiò il Nome, imprecando; perciò fu condotto da Mosè. La madre di quel tale si chiamava Selomìt, figlia di Dibrì, della tribù di Dan.</p>
<p class="C24 V12">Lo misero sotto sorveglianza, finché venisse una decisione dalla bocca del Signore.</p>
<p class="C24 V13">Il Signore parlò a Mosè dicendo:</p>
<p class="C24 V14">«Conduci quel bestemmiatore fuori dell’accampamento; quanti lo hanno udito posino le mani sul suo capo e tutta la comunità lo lapiderà.</p>
<p class="C24 V15">Parla agli Israeliti dicendo: “Chiunque maledirà il suo Dio, porterà il peso del suo peccato.</p>
<p class="C24 V16">Chi bestemmia il nome del Signore dovrà essere messo a morte: tutta la comunità lo dovrà lapidare. Straniero o nativo della terra, se ha bestemmiato il Nome, sarà messo a morte.</p>
<p class="C24 V17">Chi percuote a morte qualsiasi uomo, dovrà essere messo a morte.</p>
<p class="C24 V18">Chi percuote a morte un capo di bestiame, dovrà risarcirlo: vita per vita.</p>
<p class="C24 V19">Se uno farà una lesione al suo prossimo, si farà a lui come egli ha fatto all’altro:</p>
<p class="C24 V20">frattura per frattura, occhio per occhio, dente per dente; gli si farà la stessa lesione che egli ha fatto all’altro.</p>
<p class="C24 V21">Chi percuote a morte un capo di bestiame, dovrà risarcirlo; ma chi percuote a morte un uomo sarà messo a morte.</p>
<p class="C24 V22">Ci sarà per voi una sola legge per il forestiero e per il cittadino della terra; poiché io sono il Signore, vostro Dio”».</p>
<p class="C24 V23">Mosè parlò agli Israeliti ed essi condussero quel bestemmiatore fuori dell’accampamento e lo lapidarono. Così gli Israeliti fecero come il Signore aveva ordinato a Mosè. </p>
<p class="C25 V1">Il Signore parlò a Mosè sul monte Sinai e disse: </p>
<p class="C25 V2">«Parla agli Israeliti dicendo loro: “Quando entrerete nella terra che io vi do, la terra farà il riposo del sabato in onore del Signore:</p>
<p class="C25 V3">per sei anni seminerai il tuo campo e poterai la tua vigna e ne raccoglierai i frutti;</p>
<p class="C25 V4">ma il settimo anno sarà come sabato, un riposo assoluto per la terra, un sabato in onore del Signore. Non seminerai il tuo campo, non poterai la tua vigna.</p>
<p class="C25 V5">Non mieterai quello che nascerà spontaneamente dopo la tua mietitura e non vendemmierai l’uva della vigna che non avrai potata; sarà un anno di completo riposo per la terra.</p>
<p class="C25 V6">Ciò che la terra produrrà durante il suo riposo servirà di nutrimento a te, al tuo schiavo, alla tua schiava, al tuo bracciante e all'ospite che si troverà presso di te;</p>
<p class="C25 V7">anche al tuo bestiame e agli animali che sono nella tua terra servirà di nutrimento quanto essa produrrà.</p>
<p class="C25 V8">Conterai sette settimane di anni, cioè sette volte sette anni; queste sette settimane di anni faranno un periodo di quarantanove anni.</p>
<p class="C25 V9">Al decimo giorno del settimo mese, farai echeggiare il suono del corno; nel giorno dell’espiazione farete echeggiare il corno per tutta la terra.</p>
<p class="C25 V10">Dichiarerete santo il cinquantesimo anno e proclamerete la liberazione nella terra per tutti i suoi abitanti. Sarà per voi un giubileo; ognuno di voi tornerà nella sua proprietà e nella sua famiglia.</p>
<p class="C25 V11">Il cinquantesimo anno sarà per voi un giubileo; non farete né semina né mietitura di quanto i campi produrranno da sé, né farete la vendemmia delle vigne non potate.</p>
<p class="C25 V12">Poiché è un giubileo: esso sarà per voi santo; potrete però mangiare il prodotto che daranno i campi.</p>
<p class="C25 V13">In quest’anno del giubileo ciascuno tornerà nella sua proprietà.</p>
<p class="C25 V14">Quando vendete qualcosa al vostro prossimo o quando acquistate qualcosa dal vostro prossimo, nessuno faccia torto al fratello.</p>
<p class="C25 V15">Regolerai l’acquisto che farai dal tuo prossimo in base al numero degli anni trascorsi dopo l’ultimo giubileo: egli venderà a te in base agli anni di raccolto.</p>
<p class="C25 V16">Quanti più anni resteranno, tanto più aumenterai il prezzo; quanto minore sarà il tempo, tanto più ribasserai il prezzo, perché egli ti vende la somma dei raccolti.</p>
<p class="C25 V17">Nessuno di voi opprima il suo prossimo; temi il tuo Dio, poiché io sono il Signore, vostro Dio.</p>
<p class="C25 V18">Metterete in pratica le mie leggi e osserverete le mie prescrizioni, le adempirete e abiterete al sicuro nella terra.</p>
<p class="C25 V19">La terra produrrà frutti, voi ne mangerete a sazietà e vi abiterete al sicuro.</p>
<p class="C25 V20">Se dite: Che mangeremo il settimo anno, se non semineremo e non raccoglieremo i nostri prodotti?,</p>
<p class="C25 V21">io disporrò in vostro favore la mia benedizione per il sesto anno e la terra vi darà frutti per tre anni.</p>
<p class="C25 V22">L’ottavo anno seminerete, ma consumerete il vecchio raccolto fino al nono anno; mangerete del raccolto vecchio finché venga il nuovo.</p>
<p class="C25 V23">Le terre non si potranno vendere per sempre, perché la terra è mia e voi siete presso di me come forestieri e ospiti.</p>
<p class="C25 V24">Perciò, in tutta la terra che avrete in possesso, concederete il diritto di riscatto per i terreni.</p>
<p class="C25 V25">Se il tuo fratello cade in miseria e vende una parte della sua proprietà, colui che ha il diritto di riscatto, cioè il suo parente più stretto, verrà e riscatterà ciò che il fratello ha venduto.</p>
<p class="C25 V26">Se uno non ha chi possa fare il riscatto, ma giunge a procurarsi da sé la somma necessaria al riscatto,</p>
<p class="C25 V27">conterà le annate passate dopo la vendita, restituirà al compratore il valore degli anni che ancora rimangono e rientrerà così in possesso del suo patrimonio.</p>
<p class="C25 V28">Ma se non trova da sé la somma sufficiente a rimborsarlo, ciò che ha venduto rimarrà in possesso del compratore fino all’anno del giubileo; al giubileo il compratore uscirà e l’altro rientrerà in possesso del suo patrimonio.</p>
<p class="C25 V29">Se uno vende una casa abitabile in una città cinta di mura, ha diritto al riscatto fino allo scadere dell’anno dalla vendita; il suo diritto di riscatto durerà un anno intero.</p>
<p class="C25 V30">Ma se quella casa, posta in una città cinta di mura, non è riscattata prima dello scadere di un intero anno, rimarrà sempre proprietà del compratore e dei suoi discendenti; il compratore non sarà tenuto a uscirne al giubileo.</p>
<p class="C25 V31">Però le case dei villaggi non attorniati da mura vanno considerate come parte dei fondi campestri; potranno essere riscattate, e al giubileo il compratore dovrà uscirne.</p>
<p class="C25 V32">Quanto alle città dei leviti e alle case che essi vi possederanno, i leviti avranno il diritto perenne di riscatto.</p>
<p class="C25 V33">Se chi riscatta è un levita, in occasione del giubileo il compratore uscirà dalla casa comprata nella città levitica, perché le case delle città levitiche sono loro proprietà, in mezzo agli Israeliti.</p>
<p class="C25 V34">Neppure campi situati nei dintorni delle città levitiche si potranno vendere, perché sono loro proprietà perenne.</p>
<p class="C25 V35">Se il tuo fratello che è presso di te cade in miseria ed è inadempiente verso di te, sostienilo come un forestiero o un ospite, perché possa vivere presso di te.</p>
<p class="C25 V36">Non prendere da lui interessi né utili, ma temi il tuo Dio e fa’ vivere il tuo fratello presso di te.</p>
<p class="C25 V37">Non gli presterai il denaro a interesse, né gli darai il vitto a usura.</p>
<p class="C25 V38">Io sono il Signore, vostro Dio, che vi ho fatto uscire dalla terra d’Egitto, per darvi la terra di Canaan, per essere il vostro Dio.</p>
<p class="C25 V39">Se il tuo fratello che è presso di te cade in miseria e si vende a te, non farlo lavorare come schiavo;</p>
<p class="C25 V40">sia presso di te come un bracciante, come un ospite. Ti servirà fino all’anno del giubileo;</p>
<p class="C25 V41">allora se ne andrà da te insieme con i suoi figli, tornerà nella sua famiglia e rientrerà nella proprietà dei suoi padri.</p>
<p class="C25 V42">Essi sono infatti miei servi, che io ho fatto uscire dalla terra d’Egitto; non debbono essere venduti come si vendono gli schiavi.</p>
<p class="C25 V43">Non lo tratterai con durezza, ma temerai il tuo Dio.</p>
<p class="C25 V44">Quanto allo schiavo e alla schiava che avrai in proprietà, potrete prenderli dalle nazioni che vi circondano; da queste potrete comprare lo schiavo e la schiava.</p>
<p class="C25 V45">Potrete anche comprarne tra i figli degli stranieri stabiliti presso di voi e tra le loro famiglie che sono presso di voi, tra i loro figli nati nella vostra terra; saranno vostra proprietà.</p>
<p class="C25 V46">Li potrete lasciare in eredità ai vostri figli dopo di voi, come loro proprietà; vi potrete servire sempre di loro come di schiavi. Ma quanto ai vostri fratelli, gli Israeliti, nessuno dòmini sull’altro con durezza.</p>
<p class="C25 V47">Se un forestiero stabilito presso di te diventa ricco e il tuo fratello si grava di debiti con lui e si vende al forestiero stabilito presso di te o a qualcuno della sua famiglia,</p>
<p class="C25 V48">dopo che si è venduto ha il diritto di riscatto: lo potrà riscattare uno dei suoi fratelli</p>
<p class="C25 V49">o suo zio o il figlio di suo zio; lo potrà riscattare uno dei consanguinei della sua parentela o, se ha i mezzi per farlo, potrà riscattarsi da sé.</p>
<p class="C25 V50">Farà il calcolo con il suo compratore, dall’anno che gli si è venduto all’anno del giubileo; il prezzo da pagare sarà in proporzione del numero degli anni, valutando le sue giornate come quelle di un bracciante.</p>
<p class="C25 V51">Se vi sono ancora molti anni per arrivare al giubileo, pagherà il riscatto in ragione di questi anni e in proporzione del prezzo per il quale fu comprato;</p>
<p class="C25 V52">se rimangono pochi anni per arrivare al giubileo, farà il calcolo con il suo compratore e pagherà il prezzo del suo riscatto in ragione di quegli anni.</p>
<p class="C25 V53">Resterà presso di lui come un bracciante preso a servizio anno per anno; il padrone non dovrà trattarlo con durezza sotto i suoi occhi.</p>
<p class="C25 V54">Se non è riscattato in alcuno di questi modi, se ne andrà libero l’anno del giubileo: lui con i suoi figli.</p>
<p class="C25 V55">Poiché gli Israeliti sono miei servi; essi sono servi miei, che ho fatto uscire dalla terra d’Egitto. Io sono il Signore, vostro Dio. </p>
<p class="C26 V1">Non vi farete idoli, né vi erigerete immagini scolpite o stele, né permetterete che nella vostra terra vi sia pietra ornata di figure, per prostrarvi davanti ad essa; poiché io sono il Signore, vostro Dio.</p>
<p class="C26 V2">Osserverete i miei sabati e porterete rispetto al mio santuario. Io sono il Signore.</p>
<p class="C26 V3">Se seguirete le mie leggi, se osserverete i miei comandi e li metterete in pratica,</p>
<p class="C26 V4">io vi darò le piogge al loro tempo, la terra darà prodotti e gli alberi della campagna daranno frutti.</p>
<p class="C26 V5">La trebbiatura durerà per voi fino alla vendemmia e la vendemmia durerà fino alla semina; mangerete il vostro pane a sazietà e abiterete al sicuro nella vostra terra.</p>
<p class="C26 V6">Io stabilirò la pace nella terra e, quando vi coricherete, nulla vi turberà. Farò sparire dalla terra le bestie nocive e la spada non passerà sui vostri territori.</p>
<p class="C26 V7">Voi inseguirete i vostri nemici ed essi cadranno dinanzi a voi colpiti di spada.</p>
<p class="C26 V8">Cinque di voi ne inseguiranno cento, cento di voi ne inseguiranno diecimila e i vostri nemici cadranno dinanzi a voi colpiti di spada.</p>
<p class="C26 V9">Io mi volgerò a voi, vi renderò fecondi e vi moltiplicherò e confermerò la mia alleanza con voi.</p>
<p class="C26 V10">Voi mangerete del vecchio raccolto, serbato a lungo, e dovrete disfarvi del raccolto vecchio per far posto al nuovo.</p>
<p class="C26 V11">Stabilirò la mia dimora in mezzo a voi e non vi respingerò.</p>
<p class="C26 V12">Camminerò in mezzo a voi, sarò vostro Dio e voi sarete mio popolo.</p>
<p class="C26 V13">Io sono il Signore, vostro Dio, che vi ho fatto uscire dalla terra d’Egitto, perché non foste più loro schiavi; ho spezzato il vostro giogo e vi ho fatto camminare a testa alta.</p>
<p class="C26 V14">Ma se non mi darete ascolto e se non metterete in pratica tutti questi comandi,</p>
<p class="C26 V15">se disprezzerete le mie leggi e rigetterete le mie prescrizioni, non mettendo in pratica tutti i miei comandi e infrangendo la mia alleanza,</p>
<p class="C26 V16">ecco come io vi tratterò: manderò contro di voi il terrore, la consunzione e la febbre, che vi faranno languire gli occhi e vi consumeranno la vita. Seminerete invano le vostre sementi: le mangeranno i vostri nemici.</p>
<p class="C26 V17">Volgerò il mio volto contro di voi e voi sarete sconfitti dai nemici; quelli che vi odiano vi opprimeranno e vi darete alla fuga, senza che alcuno vi insegua.</p>
<p class="C26 V18">Se nemmeno a questo punto mi darete ascolto, io vi castigherò sette volte di più per i vostri peccati.</p>
<p class="C26 V19">Spezzerò la vostra forza superba, renderò il vostro cielo come ferro e la vostra terra come bronzo.</p>
<p class="C26 V20">Le vostre energie si consumeranno invano, poiché la vostra terra non darà prodotti e gli alberi della campagna non daranno frutti.</p>
<p class="C26 V21">Se vi opporrete a me e non mi vorrete ascoltare, io vi colpirò sette volte di più, secondo i vostri peccati.</p>
<p class="C26 V22">Manderò contro di voi le bestie selvatiche, che vi rapiranno i figli, stermineranno il vostro bestiame, vi ridurranno a un piccolo numero e le vostre strade diventeranno deserte.</p>
<p class="C26 V23">Se, nonostante questi castighi, non vorrete correggervi per tornare a me, ma vi opporrete a me,</p>
<p class="C26 V24">anch’io mi opporrò a voi e vi colpirò sette volte di più per i vostri peccati.</p>
<p class="C26 V25">Manderò contro di voi la spada, vindice della mia alleanza; voi vi raccoglierete nelle vostre città, ma io manderò in mezzo a voi la peste e sarete dati in mano al nemico.</p>
<p class="C26 V26">Quando io avrò tolto il sostegno del pane, dieci donne faranno cuocere il vostro pane in uno stesso forno e il pane che esse porteranno sarà razionato: mangerete, ma non vi sazierete.</p>
<p class="C26 V27">Se, nonostante tutto questo, non vorrete darmi ascolto, ma vi opporrete a me,</p>
<p class="C26 V28">anch’io mi opporrò a voi con furore e vi castigherò sette volte di più per i vostri peccati.</p>
<p class="C26 V29">Mangerete perfino la carne dei vostri figli e mangerete la carne delle vostre figlie.</p>
<p class="C26 V30">Devasterò le vostre alture, distruggerò i vostri altari per l’incenso, butterò i vostri cadaveri sui cadaveri dei vostri idoli e vi detesterò.</p>
<p class="C26 V31">Ridurrò le vostre città a deserti, devasterò i vostri santuari e non aspirerò più il profumo dei vostri incensi.</p>
<p class="C26 V32">Devasterò io stesso la terra, e i vostri nemici, che vi prenderanno dimora, ne saranno stupefatti.</p>
<p class="C26 V33">Quanto a voi, vi disperderò fra le nazioni e sguainerò la spada dietro di voi; la vostra terra sarà desolata e le vostre città saranno deserte.</p>
<p class="C26 V34">Allora la terra godrà i suoi sabati per tutto il tempo della desolazione, mentre voi resterete nella terra dei vostri nemici; allora la terra si riposerà e si compenserà dei suoi sabati.</p>
<p class="C26 V35">Finché rimarrà desolata, avrà il riposo che non le fu concesso da voi con i sabati, quando l’abitavate.</p>
<p class="C26 V36">A quelli che tra voi saranno superstiti infonderò nel cuore costernazione nei territori dei loro nemici: il fruscìo di una foglia agitata li metterà in fuga; fuggiranno come si fugge di fronte alla spada e cadranno senza che alcuno li insegua.</p>
<p class="C26 V37">Cadranno uno sopra l’altro come di fronte alla spada, senza che alcuno li insegua. Non potrete resistere dinanzi ai vostri nemici.</p>
<p class="C26 V38">Perirete fra le nazioni: la terra dei vostri nemici vi divorerà.</p>
<p class="C26 V39">Quelli che tra voi saranno superstiti si consumeranno a causa delle proprie colpe nei territori dei loro nemici; anche a causa delle colpe dei loro padri periranno con loro.</p>
<p class="C26 V40">Dovranno confessare la loro colpa e la colpa dei loro padri: per essere stati infedeli nei miei riguardi ed essersi opposti a me;</p>
<p class="C26 V41">perciò anch’io mi sono opposto a loro e li ho deportati nella terra dei loro nemici. Allora il loro cuore non circonciso si umilierà e sconteranno la loro colpa.</p>
<p class="C26 V42">E io mi ricorderò della mia alleanza con Giacobbe, dell’alleanza con Isacco e dell’alleanza con Abramo, e mi ricorderò della terra.</p>
<p class="C26 V43">Quando dunque la terra sarà abbandonata da loro e godrà i suoi sabati, mentre rimarrà deserta, senza di loro, essi sconteranno la loro colpa, per avere disprezzato le mie prescrizioni ed essersi stancati delle mie leggi.</p>
<p class="C26 V44">Nonostante tutto questo, quando saranno nella terra dei loro nemici, io non li rigetterò e non mi stancherò di loro fino al punto di annientarli del tutto e di rompere la mia alleanza con loro, poiché io sono il Signore, loro Dio;</p>
<p class="C26 V45">ma mi ricorderò in loro favore dell’alleanza con i loro antenati, che ho fatto uscire dalla terra d’Egitto davanti alle nazioni, per essere loro Dio. Io sono il Signore”».</p>
<p class="C26 V46">Questi sono gli statuti, le prescrizioni e le leggi che il Signore stabilì fra sé e gli Israeliti, sul monte Sinai, per mezzo di Mosè. </p>
<p class="C27 V1">Il Signore parlò a Mosè e disse: </p>
<p class="C27 V2">«Parla agli Israeliti dicendo loro: “Se qualcuno vorrà adempiere un voto in onore del Signore, basandosi su valutazioni corrispondenti alle persone,</p>
<p class="C27 V3">eccone i valori: per un uomo dai venti ai sessant’anni, il valore è di cinquanta sicli d’argento, conformi al siclo del santuario;</p>
<p class="C27 V4">invece per una donna, il valore è di trenta sicli.</p>
<p class="C27 V5">Dai cinque ai venti anni, il valore è di venti sicli per un maschio e di dieci sicli per una femmina.</p>
<p class="C27 V6">Da un mese a cinque anni, il valore è di cinque sicli d’argento per un maschio e di tre sicli d’argento per una femmina.</p>
<p class="C27 V7">Dai sessant’anni in su, il valore è di quindici sicli per un maschio e di dieci sicli per una femmina.</p>
<p class="C27 V8">Se colui che ha fatto il voto è troppo povero per pagare la somma fissata, dovrà presentare al sacerdote la persona consacrata con voto e il sacerdote ne farà la stima. Il sacerdote farà la stima in proporzione dei mezzi di colui che ha fatto il voto.</p>
<p class="C27 V9">Se si tratta di animali che possono essere presentati in offerta al Signore, ogni animale donato al Signore sarà cosa santa.</p>
<p class="C27 V10">Non lo si potrà commutare, né si potrà sostituire un animale di qualità con uno difettoso né uno difettoso con uno di buona qualità; se tuttavia qualcuno sostituisse un animale all’altro, entrambi gli animali diverranno cosa sacra.</p>
<p class="C27 V11">Se invece si tratta di qualunque animale impuro, che non si può presentare come offerta al Signore, l’animale sarà portato davanti al sacerdote;</p>
<p class="C27 V12">egli valuterà se l’animale è in buono o cattivo stato e si starà al valore stabilito dal sacerdote.</p>
<p class="C27 V13">Ma se qualcuno lo vorrà riscattare, aggiungerà un quinto al valore fissato.</p>
<p class="C27 V14">Se qualcuno vorrà consacrare la sua casa come cosa sacra al Signore, il sacerdote ne farà la stima secondo che essa sia in buono o in cattivo stato; si starà alla stima stabilita dal sacerdote.</p>
<p class="C27 V15">Se colui che ha consacrato la sua casa la vorrà riscattare, aggiungerà un quinto al prezzo della stima e sarà sua.</p>
<p class="C27 V16">Se qualcuno vorrà consacrare al Signore un terreno del suo patrimonio, il suo valore sarà stabilito in proporzione alla semente: cinquanta sicli d’argento per un homer di seme d’orzo.</p>
<p class="C27 V17">Se consacra il suo campo dall’anno del giubileo, il prezzo resterà intero secondo la stima;</p>
<p class="C27 V18">ma se lo consacra dopo il giubileo, il sacerdote ne valuterà il prezzo in proporzione agli anni che rimangono fino al giubileo e si farà una detrazione dalla stima.</p>
<p class="C27 V19">Se colui che ha consacrato il pezzo di terra lo vorrà riscattare, aggiungerà un quinto all’ammontare della stima e resterà suo.</p>
<p class="C27 V20">Se non riscatta il pezzo di terra e lo vende a un altro, non lo si potrà più riscattare;</p>
<p class="C27 V21">ma quel pezzo di terra, quando al giubileo il compratore ne uscirà, sarà sacro al Signore, come un campo votato allo sterminio, e diventerà proprietà del sacerdote.</p>
<p class="C27 V22">Se uno vorrà consacrare al Signore un pezzo di terra comprato, che non fa parte del suo patrimonio,</p>
<p class="C27 V23">il sacerdote valuterà l’ammontare del prezzo fino all’anno del giubileo; quel tale pagherà il giorno stesso il prezzo fissato, come cosa consacrata al Signore.</p>
<p class="C27 V24">Nell’anno del giubileo la terra tornerà a colui da cui fu comprata e del cui patrimonio faceva parte.</p>
<p class="C27 V25">Ogni valutazione si farà sulla base del siclo del santuario: il siclo corrisponde a venti ghera.</p>
<p class="C27 V26">Tuttavia nessuno potrà consacrare un primogenito del bestiame, il quale appartiene già al Signore, perché primogenito: sia esso di grosso bestiame o di bestiame minuto, appartiene al Signore.</p>
<p class="C27 V27">Se si tratta di un animale impuro, lo si riscatterà al prezzo di stima, aggiungendovi un quinto; se non è riscattato, sarà venduto al prezzo di stima.</p>
<p class="C27 V28">Nondimeno, quanto uno avrà consacrato al Signore con voto di sterminio, fra le cose che gli appartengono, persona, animale o pezzo di terra del suo patrimonio, non potrà essere né venduto né riscattato; ogni cosa votata allo sterminio è cosa santissima, riservata al Signore.</p>
<p class="C27 V29">Nessuna persona votata allo sterminio potrà essere riscattata; dovrà essere messa a morte.</p>
<p class="C27 V30">Ogni decima della terra, cioè delle granaglie del suolo e dei frutti degli alberi, appartiene al Signore: è cosa consacrata al Signore.</p>
<p class="C27 V31">Se uno vuole riscattare una parte della sua decima, vi aggiungerà un quinto.</p>
<p class="C27 V32">Ogni decima del bestiame grosso o minuto, ossia il decimo capo di quanto passa sotto la verga del pastore, sarà consacrata al Signore.</p>
<p class="C27 V33">Non si farà cernita fra animale migliore e peggiore, né si faranno sostituzioni; qualora però avvenisse una sostituzione, entrambi gli animali diverranno cosa sacra: non si potranno riscattare”».</p>
<p class="C27 V34">Questi sono i comandi che il Signore diede a Mosè per gli Israeliti sul monte Sinai. </p>
</div>
</div>
<div class="edizione CEI1974">
<div class="libro Lv">
<p class="CCAPITOLO VVERSO">TESTO</p>
<p class="C1 V1">Il Signore chiamò Mosè e dalla tenda del convegno gli disse:</p>
<p class="C1 V2">«Parla agli Israeliti e riferisci loro: Quando uno di voi vorrà fare un'offerta al Signore, offrirete bestiame grosso o minuto.</p>
<p class="C1 V3">Se l'offerta è un olocausto di grosso bestiame, egli offrirà un maschio senza difetto; l'offrirà all'ingresso della tenda del convegno, per ottenere il favore del Signore.</p>
<p class="C1 V4">Poserà la mano sulla testa della vittima, che sarà accettata in suo favore per fare il rito espiatorio per lui.</p>
<p class="C1 V5">Poi immolerà il capo di grosso bestiame davanti al Signore, e i sacerdoti, figli di Aronne, offriranno il sangue e lo spargeranno intorno all'altare, che è all'ingresso della tenda del convegno.</p>
<p class="C1 V6">Scorticherà la vittima e la taglierà a pezzi.</p>
<p class="C1 V7">I figli del sacerdote Aronne porranno il fuoco sull'altare e metteranno la legna sul fuoco,</p>
<p class="C1 V8">poi sulla legna e sul fuoco che è sull'altare disporranno i pezzi, la testa e il grasso.</p>
<p class="C1 V9">Laverà con acqua le interiora e le zampe; poi il sacerdote brucerà il tutto sull'altare come olocausto, sacrificio consumato dal fuoco, profumo soave per il Signore.</p>
<p class="C1 V10">Se la sua offerta è un olocausto di bestiame minuto, pecora o capra, egli offrirà un maschio senza difetto.</p>
<p class="C1 V11">Lo immolerà dal lato settentrionale dell'altare davanti al Signore e i sacerdoti, figli di Aronne, spargeranno il sangue attorno all'altare.</p>
<p class="C1 V12">Lo taglierà a pezzi, con la testa e il grasso, e il sacerdote li disporrà sulla legna, collocata sul fuoco dell'altare.</p>
<p class="C1 V13">Laverà con acqua le interiora e le zampe; poi il sacerdote offrirà il tutto e lo brucerà sull'altare: olocausto, sacrificio consumato dal fuoco, profumo soave per il Signore.</p>
<p class="C1 V14">Se la sua offerta al Signore è un olocausto di uccelli, offrirà tortore o colombi.</p>
<p class="C1 V15">Il sacerdote li offrirà all'altare, ne staccherà la testa, che farà bruciare sull'altare, e il sangue sarà spruzzato sulla parete dell'altare.</p>
<p class="C1 V16">Poi toglierà il gozzo con le sue immondezze e lo getterà al lato orientale dell'altare, dov'è il luogo delle ceneri.</p>
<p class="C1 V17">Dividerà l'uccello in due metà prendendolo per le ali, ma senza separarlo, e il sacerdote lo brucerà sull'altare, sulla legna che è sul fuoco, come olocausto, sacrificio consumato dal fuoco, profumo soave per il Signore.</p>
<p class="C2 V1">Se qualcuno presenterà al Signore un'oblazione, la sua offerta sarà di fior di farina, sulla quale verserà olio e porrà incenso.</p>
<p class="C2 V2">La porterà ai figli di Aronne, i sacerdoti; il sacerdote prenderà da essa una manciata di fior di farina e d'olio, con tutto l'incenso, e lo brucerà sull'altare come memoriale: è un sacrificio consumato dal fuoco, profumo soave per il Signore.</p>
<p class="C2 V3">Il resto dell'offerta di oblazione sarà per Aronne e per i suoi figli, cosa santissima, proveniente dai sacrifici consumati dal fuoco in onore del Signore.</p>
<p class="C2 V4">Quando offrirai una oblazione cotta nel forno, essa consisterà in focacce azzime di fior di farina impastata con olio e anche di schiacciate azzime spalmate di olio.</p>
<p class="C2 V5">Se la tua offerta sarà un'oblazione cotta sulla teglia, sarà di fior di farina, azzima e impastata con olio;</p>
<p class="C2 V6">la farai a pezzi e sopra vi verserai olio: è un'oblazione.</p>
<p class="C2 V7">Se la tua offerta sarà una oblazione cotta nella pentola, sarà fatta con fior di farina nell'olio:</p>
<p class="C2 V8">porterai al Signore l'oblazione così preparata e la presenterai al sacerdote, che la offrirà sull'altare.</p>
<p class="C2 V9">Il sacerdote preleverà dall'oblazione il memoriale e lo brucerà sull'altare: sacrificio consumato dal fuoco, profumo soave per il Signore.</p>
<p class="C2 V10">Il resto dell'oblazione sarà per Aronne e per i suoi figli, cosa santissima, proveniente dai sacrifici consumati dal fuoco per il Signore.</p>
<p class="C2 V11">Nessuna delle oblazioni che offrirete al Signore sarà lievitata: non brucerete né lievito, né miele come sacrificio consumato dal fuoco in onore del Signore;</p>
<p class="C2 V12">potrete offrire queste cose al Signore come offerta di primizie, ma non saliranno sull'altare a titolo di profumo soave.</p>
<p class="C2 V13">Dovrai salare ogni tua offerta di oblazione: nella tua oblazione non lascerai mancare il sale dell'alleanza del tuo Dio; sopra ogni tua offerta offrirai del sale.</p>
<p class="C2 V14">Se offrirai al Signore una oblazione di primizie, offrirai come tua oblazione di primizie spighe di grano fresche abbrustolite sul fuoco e chicchi pestati di grano nuovo.</p>
<p class="C2 V15">Verserai olio sopra di essa, vi metterai incenso: è una oblazione.</p>
<p class="C2 V16">Il sacerdote brucerà come memoriale una parte dei chicchi e dell'olio insieme con tutto l'incenso: è un sacrificio consumato dal fuoco per il Signore.</p>
<p class="C3 V1">Nel caso che la sua offerta sia un sacrificio di comunione e se offre un capo di bestiame grosso, sarà un maschio o una femmina, senza difetto; l'offrirà davanti al Signore,</p>
<p class="C3 V2">poserà la mano sulla testa della vittima e la immolerà all'ingresso della tenda del convegno e i figli di Aronne, i sacerdoti, spargeranno il sangue attorno all'altare.</p>
<p class="C3 V3">Di questo sacrificio di comunione offrirà come sacrificio consumato dal fuoco in onore del Signore il grasso che avvolge le viscere e tutto quello che vi è sopra,</p>
<p class="C3 V4">i due reni con il loro grasso e il grasso attorno ai lombi e al lobo del fegato, che distaccherà al di sopra dei reni;</p>
<p class="C3 V5">i figli di Aronne lo bruceranno sull'altare, sopra l'olocausto, posto sulla legna che è sul fuoco: è un sacrificio consumato dal fuoco, profumo soave per il Signore.</p>
<p class="C3 V6">Se la sua offerta di sacrificio di comunione per il Signore è di bestiame minuto sarà un maschio o una femmina, senza difetto.</p>
<p class="C3 V7">Se presenta una pecora in offerta, la offrirà davanti al Signore;</p>
<p class="C3 V8">poserà la mano sulla testa della vittima e la immolerà davanti alla tenda del convegno; i figli di Aronne ne spargeranno il sangue attorno all'altare;</p>
<p class="C3 V9">di questo sacrificio di comunione offrirà quale sacrificio consumato dal fuoco per il Signore il grasso e cioè l'intiera coda presso l'estremità della spina dorsale, il grasso che avvolge le viscere e tutto quello che vi è sopra,</p>
<p class="C3 V10">i due reni con il loro grasso e il grasso attorno ai lombi e al lobo del fegato, che distaccherà al di sopra dei reni;</p>
<p class="C3 V11">il sacerdote li brucerà sull'altare: è un alimento consumato dal fuoco per il Signore.</p>
<p class="C3 V12">Se la sua offerta è una capra, la offrirà davanti al Signore;</p>
<p class="C3 V13">poserà la mano sulla sua testa e la immolerà davanti alla tenda del convegno; i figli di Aronne ne spargeranno il sangue attorno all'altare.</p>
<p class="C3 V14">Di essa preleverà, come offerta consumata dal fuoco in onore del Signore, il grasso che avvolge le viscere, tutto quello che vi è sopra,</p>
<p class="C3 V15">i due reni con il loro grasso e il grasso attorno ai lombi e al lobo del fegato, che distaccherà al di sopra dei reni;</p>
<p class="C3 V16">il sacerdote li brucerà sull'altare: è un cibo consumato dal fuoco per il Signore. Ogni parte grassa appartiene al Signore.</p>
<p class="C3 V17">È una prescrizione rituale perenne per le vostre generazioni in ogni vostra dimora: non dovrete mangiare né grasso né sangue».</p>
<p class="C4 V1">Il Signore disse a Mosè: «Riferisci agli Israeliti:</p>
<p class="C4 V2">Quando un uomo inavvertitamente trasgredisce un qualsiasi divieto della legge del Signore, facendo una cosa proibita:</p>
<p class="C4 V3">se chi ha peccato è il sacerdote che ha ricevuto l'unzione e così ha reso colpevole il popolo, offrirà al Signore per il peccato da lui commesso un giovenco senza difetto come sacrificio di espiazione.</p>
<p class="C4 V4">Condurrà il giovenco davanti al Signore all'ingresso della tenda del convegno; poserà la mano sulla testa del giovenco e l'immolerà davanti al Signore.</p>
<p class="C4 V5">Il sacerdote che ha ricevuto l'unzione prenderà il sangue del giovenco e lo porterà nell'interno della tenda del convegno;</p>
<p class="C4 V6">intingerà il dito nel sangue e farà sette aspersioni davanti al Signore di fronte al velo del santuario.</p>
<p class="C4 V7">Bagnerà con il sangue i corni dell'altare dei profumi che bruciano davanti al Signore nella tenda del convegno; verserà il resto del sangue alla base dell'altare degli olocausti, che si trova all'ingresso della tenda del convegno.</p>
<p class="C4 V8">Poi dal giovenco del sacrificio toglierà tutto il grasso: il grasso che avvolge le viscere, tutto quello che vi è sopra,</p>
<p class="C4 V9">i due reni con il loro grasso e il grasso attorno ai lombi e al lobo del fegato, che distaccherà al di sopra dei reni.</p>
<p class="C4 V10">Farà come si fa per il giovenco del sacrificio di comunione e brucerà il tutto sull'altare degli olocausti.</p>
<p class="C4 V11">Ma la pelle del giovenco, la carne con la testa, le viscere, le zampe e gli escrementi,</p>
<p class="C4 V12">cioè tutto il giovenco, egli lo porterà fuori dell'accampamento in luogo puro, dove si gettano le ceneri, e lo brucerà sulla legna: dovrà essere bruciato sul mucchio delle ceneri.</p>
<p class="C4 V13">Se tutta la comunità d'Israele ha commesso una inavvertenza, senza che tutta l'assemblea la conosca, violando così un divieto della legge del Signore e rendendosi colpevole,</p>
<p class="C4 V14">quando il peccato commesso sarà conosciuto, l'assemblea offrirà come sacrificio espiatorio un giovenco, un capo di grosso bestiame senza difetto e lo condurrà davanti alla tenda del convegno.</p>
<p class="C4 V15">Gli anziani della comunità poseranno le mani sulla testa del giovenco e lo si immolerà davanti al Signore.</p>
<p class="C4 V16">Il sacerdote che ha ricevuto l'unzione porterà il sangue del giovenco nell'interno della tenda del convegno;</p>
<p class="C4 V17">intingerà il dito nel sangue, e farà sette aspersioni davanti al Signore di fronte al velo.</p>
<p class="C4 V18">Bagnerà con il sangue i corni dell'altare che è davanti al Signore nella tenda del convegno e verserà il resto del sangue alla base dell'altare degli olocausti, all'ingresso della tenda del convegno.</p>
<p class="C4 V19">Toglierà al giovenco tutte le parti grasse, per bruciarle sull'altare.</p>
<p class="C4 V20">Farà di questo giovenco come di quello offerto in sacrificio di espiazione: tutto allo stesso modo. Il sacerdote farà per loro il rito espiatorio e sarà loro perdonato.</p>
<p class="C4 V21">Poi porterà il giovenco fuori del campo e lo brucerà come ha bruciato il primo: è il sacrificio di espiazione per l'assemblea.</p>
<p class="C4 V22">Se è un capo chi ha peccato, violando per inavvertenza un divieto del Signore suo Dio e così si è reso colpevole,</p>
<p class="C4 V23">quando conosca il peccato commesso, porterà come offerta un capro maschio senza difetto.</p>
<p class="C4 V24">Poserà la mano sulla testa del capro e lo immolerà nel luogo dove si immolano gli olocausti davanti al Signore: è un sacrificio espiatorio.</p>
<p class="C4 V25">Il sacerdote prenderà con il dito il sangue del sacrificio espiatorio e bagnerà i corni dell'altare degli olocausti; verserà il resto del sangue alla base dell'altare degli olocausti.</p>
<p class="C4 V26">Poi brucerà sull'altare ogni parte grassa, come il grasso del sacrificio di comunione. Il sacerdote farà per lui il rito espiatorio per il suo peccato e gli sarà perdonato.</p>
<p class="C4 V27">Se chi ha peccato è stato qualcuno del popolo, violando per inavvertenza un divieto del Signore, e così si è reso colpevole,</p>
<p class="C4 V28">quando conosca il peccato commesso, porti come offerta una capra femmina, senza difetto, in espiazione del suo peccato.</p>
<p class="C4 V29">Poserà la mano sulla testa della vittima di espiazione e la immolerà nel luogo dove si immolano gli olocausti.</p>
<p class="C4 V30">Il sacerdote prenderà con il dito un po' di sangue di essa e bagnerà i corni dell'altare degli olocausti; poi verserà il resto del sangue alla base dell'altare.</p>
<p class="C4 V31">Preleverà tutte le parti grasse, come si preleva il grasso del sacrificio di comunione, e il sacerdote le brucerà sull'altare, profumo soave in onore del Signore. Il sacerdote farà per lui il rito espiatorio e gli sarà perdonato.</p>
<p class="C4 V32">Se porta una pecora come offerta per il peccato, porterà una femmina senza difetto.</p>
<p class="C4 V33">Poserà la mano sulla testa della vittima espiatoria e la immolerà in espiazione nel luogo dove si immolano gli olocausti.</p>
<p class="C4 V34">Il sacerdote prenderà con il dito un po' di sangue della vittima espiatoria e bagnerà i corni dell'altare degli olocausti; poi verserà il resto del sangue alla base dell'altare.</p>
<p class="C4 V35">Preleverà tutte le parti grasse, come si preleva il grasso della pecora del sacrificio di comunione e il sacerdote le brucerà sull'altare sopra le vittime consumate dal fuoco in onore del Signore. Il sacerdote farà per lui il rito espiatorio per il peccato commesso e gli sarà perdonato.</p>
<p class="C5 V1">Se una persona pecca perché nulla dichiara, benché abbia udito la formula di scongiuro e sia essa stessa testimone o abbia visto o sappia, sconterà la sua iniquità.</p>
<p class="C5 V2">Oppure quando qualcuno, senza avvedersene, tocca una cosa immonda, come il cadavere d'una bestia o il cadavere d'un animale domestico o quello d'un rettile, rimarrà egli stesso immondo e colpevole.</p>
<p class="C5 V3">Oppure quando, senza avvedersene, tocca una immondezza umana - una qualunque delle cose per le quali l'uomo diviene immondo - quando verrà a saperlo, sarà colpevole.</p>
<p class="C5 V4">Oppure quando uno, senza badarvi, parlando con leggerezza, avrà giurato, con uno di quei giuramenti che gli uomini proferiscono alla leggera, di fare qualche cosa di male o di bene, se lo saprà, ne sarà colpevole.</p>
<p class="C5 V5">Quando uno dunque si sarà reso colpevole d'una di queste cose, confesserà il peccato commesso;</p>
<p class="C5 V6">porterà al Signore, come riparazione della sua colpa per il peccato commesso, una femmina del bestiame minuto, pecora o capra, come sacrificio espiatorio; il sacerdote farà per lui il rito espiatorio per il suo peccato.</p>
<p class="C5 V7">Se non ha mezzi per procurarsi una pecora o una capra, porterà al Signore, come riparazione della sua colpa per il suo peccato, due tortore o due colombi: uno come sacrificio espiatorio, l'altro come olocausto.</p>
<p class="C5 V8">Li porterà al sacerdote, il quale offrirà prima quello per l'espiazione: gli spaccherà la testa vicino alla nuca, ma senza staccarla;</p>
<p class="C5 V9">poi spargerà il sangue del sacrificio per il peccato sopra la parete dell'altare e ne spremerà il resto alla base dell'altare. Questo è un sacrificio espiatorio.</p>
<p class="C5 V10">Dell'altro uccello offrirà un olocausto, secondo le norme stabilite. Così il sacerdote farà per lui il rito espiatorio per il peccato che ha commesso e gli sarà perdonato.</p>
<p class="C5 V11">Ma se non ha mezzi per procurarsi due tortore o due colombi, porterà, come offerta per il peccato commesso, un decimo di efa di fior di farina, come sacrificio espiatorio; non vi metterà né olio né incenso, perché è un sacrificio per il peccato.</p>
<p class="C5 V12">Porterà la farina al sacerdote, che ne prenderà una manciata come memoriale, facendola bruciare sull'altare sopra le vittime consumate dal fuoco in onore del Signore. È un sacrificio espiatorio.</p>
<p class="C5 V13">Così il sacerdote farà per lui il rito espiatorio per il peccato commesso in uno dei casi suddetti e gli sarà perdonato. Il resto sarà per il sacerdote, come nell'oblazione».</p>
<p class="C5 V14">Il Signore aggiunse a Mosè:</p>
<p class="C5 V15">«Se qualcuno commetterà una mancanza e peccherà per errore riguardo a cose consacrate al Signore, porterà al Signore, in sacrificio di riparazione, un ariete senza difetto, preso dal gregge, che valuterai in sicli d'argento in base al siclo del santuario;</p>
<p class="C5 V16">risarcirà il danno fatto al santuario, aggiungendovi un quinto, e lo darà al sacerdote, il quale farà per lui il rito espiatorio con l'ariete offerto come sacrificio di riparazione e gli sarà perdonato.</p>
<p class="C5 V17">Quando uno peccherà facendo, senza saperlo, una cosa vietata dal Signore, sarà colpevole e dovrà scontare la mancanza.</p>
<p class="C5 V18">Presenterà al sacerdote, come sacrificio di riparazione, un ariete senza difetto, preso dal bestiame minuto, secondo la tua stima; il sacerdote farà per lui il rito espiatorio per l'errore commesso per ignoranza e gli sarà perdonato.</p>
<p class="C5 V19">È un sacrificio di riparazione; quell'individuo si era certo reso colpevole verso il Signore».</p>
<p class="C5 V20">Il Signore disse a Mosè:</p>
<p class="C5 V21">«Quando uno peccherà e commetterà una mancanza verso il Signore, rifiutando al suo prossimo un deposito da lui ricevuto o un pegno consegnatogli o una cosa rubata o estorta con frode</p>
<p class="C5 V22">o troverà una cosa smarrita, mentendo a questo proposito e giurando il falso circa qualcuna delle cose per cui un uomo può peccare,</p>
<p class="C5 V23">se avrà così peccato e si sarà reso colpevole, restituirà la cosa rubata o estorta con frode o il deposito che gli era stato affidato o l'oggetto smarrito che aveva trovato</p>
<p class="C5 V24">o qualunque cosa per cui abbia giurato il falso. Farà la restituzione per intero, aggiungendovi un quinto e renderà ciò al proprietario il giorno stesso in cui offrirà il sacrificio di riparazione.</p>
<p class="C5 V25">Porterà al sacerdote, come sacrificio di riparazione in onore del Signore, un ariete senza difetto, preso dal bestiame minuto secondo la tua stima.</p>
<p class="C5 V26">Il sacerdote farà il rito espiatorio per lui davanti al Signore e gli sarà perdonato, qualunque sia la mancanza di cui si è reso colpevole».</p>
<p class="C6 V1">Il Signore disse ancora a Mosè:</p>
<p class="C6 V2">«Da' quest'ordine ad Aronne e ai suoi figli: Questa è la legge per l'olocausto. L'olocausto rimarrà acceso sul braciere sopra l'altare tutta la notte, fino al mattino; il fuoco dell'altare sarà tenuto acceso.</p>
<p class="C6 V3">Il sacerdote, indossata la tunica di lino e vestiti i calzoni di lino, toglierà la cenere, in cui il fuoco avrà ridotto l'olocausto sull'altare, e la deporrà al fianco dell'altare.</p>
<p class="C6 V4">Poi, spogliatosi delle vesti e indossatene altre, porterà la cenere fuori del campo, in un luogo mondo.</p>
<p class="C6 V5">Il fuoco sarà tenuto acceso sull'altare e non si lascerà spegnere; il sacerdote vi brucerà legna ogni mattina, vi disporrà sopra l'olocausto e vi brucerà sopra il grasso dei sacrifici.</p>
<p class="C6 V6">Il fuoco dev'esser sempre tenuto acceso sull'altare, senza lasciarlo spegnere.</p>
<p class="C6 V7">Questa è la legge dell'oblazione. I figli di Aronne la offriranno al Signore, dinanzi all'altare.</p>
<p class="C6 V8">Il sacerdote preleverà una manciata di fior di farina con il suo olio e con tutto l'incenso che è sopra l'offerta e brucerà ogni cosa sull'altare con soave profumo in ricordo del Signore.</p>
<p class="C6 V9">Aronne e i suoi figli mangeranno quel che rimarrà dell'oblazione; lo si mangerà senza lievito, in luogo santo, nel recinto della tenda del convegno.</p>
<p class="C6 V10">Non si cuocerà con lievito; è la parte che ho loro assegnata delle offerte a me bruciate con il fuoco. È cosa santissima come il sacrificio espiatorio.</p>
<p class="C6 V11">Ogni maschio tra i figli di Aronne potrà mangiarne. È un diritto perenne delle vostre generazioni sui sacrifici consumati dal fuoco in onore del Signore. Tutto ciò che verrà a contatto con queste cose sarà sacro».</p>
<p class="C6 V12">Il Signore aggiunse a Mosè:</p>
<p class="C6 V13">«L'offerta che Aronne e i suoi figli faranno al Signore il giorno in cui riceveranno l'unzione è questa: un decimo di efa di fior di farina, come oblazione perpetua, metà la mattina e metà la sera.</p>
<p class="C6 V14">Essa sarà preparata con olio, nella teglia: la presenterai in una misura stemperata; l'offrirai in pezzi, come profumo soave per il Signore.</p>
<p class="C6 V15">Anche il sacerdote che, tra i figli di Aronne, sarà unto per succedergli, farà questa offerta; è una prescrizione perenne: sarà bruciata tutta in onore del Signore.</p>
<p class="C6 V16">Ogni oblazione del sacerdote sarà bruciata tutta; non se ne potrà mangiare».</p>
<p class="C6 V17">Il Signore disse ancora a Mosè:</p>
<p class="C6 V18">«Parla ad Aronne e ai suoi figli e di' loro: Questa è la legge del sacrificio espiatorio. Nel luogo dove si immola l'olocausto sarà immolata davanti al Signore la vittima per il peccato. È cosa santissima.</p>
<p class="C6 V19">La mangerà il sacerdote che l'offrirà per il peccato; dovrà mangiarla in luogo santo, nel recinto della tenda del convegno.</p>
<p class="C6 V20">Qualunque cosa ne toccherà le carni sarà sacra; se parte del suo sangue schizza sopra una veste, il posto dove sarà schizzato il sangue lo laverai in luogo santo.</p>
<p class="C6 V21">Ma il vaso di terra, che sarà servito a cuocerla, sarà spezzato; che se è stata cotta in un vaso di rame, questo sarà strofinato bene e sciacquato con acqua.</p>
<p class="C6 V22">Ogni maschio di famiglia sacerdotale ne potrà mangiare; è cosa santissima.</p>
<p class="C6 V23">Ma non si potrà mangiare alcuna vittima espiatoria, il cui sangue va portato nella tenda del convegno, per il rito espiatorio nel santuario. Essa sarà bruciata nel fuoco.</p>
<p class="C7 V1">Questa è la legge del sacrificio di riparazione; è cosa santissima.</p>
<p class="C7 V2">Nel luogo, dove si immola l'olocausto, si immolerà la vittima di riparazione; se ne spargerà il sangue attorno all'altare</p>
<p class="C7 V3">e se ne offrirà tutto il grasso: la coda, il grasso che copre le viscere,</p>
<p class="C7 V4">i due reni con il loro grasso e il grasso attorno ai lombi e al lobo del fegato che si distaccherà sopra i reni.</p>
<p class="C7 V5">Il sacerdote brucerà tutto questo sull'altare come sacrificio consumato dal fuoco in onore del Signore. Questo è un sacrificio di riparazione.</p>
<p class="C7 V6">Ogni maschio di famiglia sacerdotale ne potrà mangiare; lo si mangerà in luogo santo; è cosa santissima.</p>
<p class="C7 V7">Il sacrificio di riparazione è come il sacrificio espiatorio; la stessa legge vale per ambedue; la vittima sarà del sacerdote che avrà compiuta l'espiazione.</p>
<p class="C7 V8">Il sacerdote, che avrà fatto l'olocausto per qualcuno, avrà per sé la pelle dell'olocausto da lui offerto.</p>
<p class="C7 V9">Così anche ogni oblazione, cotta nel forno o preparata nella pentola o nella teglia, sarà del sacerdote che l'ha offerta.</p>
<p class="C7 V10">Ogni oblazione impastata con olio o asciutta sarà per tutti i figli di Aronne in misura uguale.</p>
<p class="C7 V11">Questa è la legge del sacrificio di comunione, che si offrirà al Signore.</p>
<p class="C7 V12">Se uno l'offre in ringraziamento, offrirà, con il sacrificio di comunione, focacce senza lievito intrise con olio, schiacciate senza lievito unte con olio e fior di farina cotta, in forma di focacce intrise con olio.</p>
<p class="C7 V13">Presenterà anche, come offerta, oltre le dette focacce, focacce di pan lievitato, insieme con il sacrificio di ringraziamento.</p>
<p class="C7 V14">Di ognuna di queste offerte una parte si presenterà come oblazione prelevata in onore del Signore; essa sarà del sacerdote che ha sparso il sangue della vittima del sacrificio di comunione.</p>
<p class="C7 V15">La carne del sacrificio di ringraziamento dovrà mangiarsi il giorno stesso in cui esso viene offerto; non se ne lascerà nulla fino alla mattina.</p>
<p class="C7 V16">Ma se il sacrificio che uno offre è votivo o volontario, la vittima si mangerà il giorno in cui verrà offerta, il resto dovrà esser mangiato il giorno dopo;</p>
<p class="C7 V17">ma quel che sarà rimasto della carne del sacrificio fino al terzo giorno, dovrà bruciarsi nel fuoco.</p>
<p class="C7 V18">Se uno mangia la carne del sacrificio di comunione il terzo giorno, l'offerente non sarà gradito; dell'offerta non gli sarà tenuto conto; sarà un abominio; chi ne avrà mangiato subirà la pena della sua iniquità.</p>
<p class="C7 V19">La carne che sarà stata in contatto con qualche cosa di immondo, non si potrà mangiare; sarà bruciata nel fuoco.</p>
<p class="C7 V20">Chiunque sarà mondo potrà mangiare la carne del sacrificio di comunione; ma la persona che, immonda, mangerà la carne del sacrificio di comunione offerto al Signore sarà eliminata dal suo popolo.</p>
<p class="C7 V21">Se uno toccherà qualsiasi cosa immonda: un'immondezza umana, un animale immondo o qualsiasi cosa abominevole, immonda, e mangerà la carne d'un sacrificio di comunione offerto al Signore, quel tale sarà eliminato dal suo popolo».</p>
<p class="C7 V22">Il Signore disse ancora a Mosè:</p>
<p class="C7 V23">«Parla agli Israeliti e riferisci loro: Non mangerete alcun grasso, né di bue, né di pecora, né di capra.</p>
<p class="C7 V24">Il grasso di una bestia che è morta naturalmente o il grasso d'una bestia sbranata potrà servire per qualunque altro uso; ma non ne mangerete affatto;</p>
<p class="C7 V25">perché chiunque mangerà il grasso di animali che si possono offrire in sacrificio consumato dal fuoco in onore del Signore, sarà eliminato dal suo popolo.</p>
<p class="C7 V26">E non mangerete affatto sangue, né di uccelli né di animali domestici, dovunque abitiate.</p>
<p class="C7 V27">Chiunque mangerà sangue di qualunque specie sarà eliminato dal suo popolo».</p>
<p class="C7 V28">Il Signore aggiunse a Mosè:</p>
<p class="C7 V29">«Parla agli Israeliti e di' loro: Chi offrirà al Signore il sacrificio di comunione porterà una offerta al Signore, prelevandola dal sacrificio di comunione.</p>
<p class="C7 V30">Porterà con le proprie mani ciò che deve essere offerto al Signore con il fuoco: porterà il grasso insieme con il petto, il petto per presentarlo con il rito d'agitazione davanti al Signore.</p>
<p class="C7 V31">Il sacerdote brucerà il grasso sopra l'altare; il petto sarà di Aronne e dei suoi figli.</p>
<p class="C7 V32">Darete anche in tributo al sacerdote la coscia destra dei vostri sacrifici di comunione.</p>
<p class="C7 V33">Essa spetterà, come sua parte, al figlio di Aronne che avrà offerto il sangue e il grasso dei sacrifici di comunione.</p>
<p class="C7 V34">Poiché, dai sacrifici di comunione offerti dagli Israeliti, io mi riservo il petto della vittima offerta con l'agitazione di rito e la coscia della vittima offerta con l'elevazione di rito e li dò al sacerdote Aronne e ai suoi figli per legge perenne, che gli Israeliti osserveranno.</p>
<p class="C7 V35">Questa è la parte dovuta ad Aronne e ai suoi figli, dei sacrifici bruciati in onore del Signore, dal giorno in cui eserciteranno il sacerdozio del Signore.</p>
<p class="C7 V36">Agli Israeliti il Signore ha ordinato di dar loro questo, dal giorno della loro unzione. È una parte che è loro dovuta per sempre, di generazione in generazione.</p>
<p class="C7 V37">Questa è la legge per l'olocausto, l'oblazione, il sacrificio espiatorio, il sacrificio di riparazione, l'investitura e il sacrificio di comunione:</p>
<p class="C7 V38">legge che il Signore ha dato a Mosè sul monte Sinai, quando ordinò agli Israeliti di presentare le offerte al Signore nel deserto del Sinai».</p>
<p class="C8 V1">Il Signore disse ancora a Mosè:</p>
<p class="C8 V2">«Prendi Aronne insieme ai suoi figli, le vesti, l'olio dell'unzione, il giovenco del sacrificio espiatorio, i due arieti e il cesto dei pani azzimi;</p>
<p class="C8 V3">convoca tutta la comunità all'ingresso della tenda del convegno».</p>
<p class="C8 V4">Mosè fece come il Signore gli aveva ordinato e la comunità fu convocata all'ingresso della tenda del convegno.</p>
<p class="C8 V5">Mosè disse alla comunità: «Questo il Signore ha ordinato di fare».</p>
<p class="C8 V6">Mosè fece accostare Aronne e i suoi figli e li lavò con acqua.</p>
<p class="C8 V7">Poi rivestì Aronne della tunica, lo cinse della cintura, gli pose addosso il manto, gli mise l'efod e lo cinse con la cintura dell'efod, nel quale avvolse l'efod.</p>
<p class="C8 V8">Gli mise anche il pettorale, e nel pettorale pose gli Urim e i Tummim.</p>
<p class="C8 V9">Poi gli mise in capo il turbante e sul davanti del turbante pose la lamina d'oro, il sacro diadema, come il Signore aveva ordinato a Mosè.</p>
<p class="C8 V10">Poi Mosè prese l'olio dell'unzione, unse la Dimora e tutte le cose che vi si trovavano e così le consacrò.</p>
<p class="C8 V11">Fece sette volte l'aspersione sull'altare, unse l'altare con tutti i suoi accessori, la conca e la sua base, per consacrarli.</p>
<p class="C8 V12">Versò l'olio della unzione sul capo d'Aronne e unse Aronne, per consacrarlo.</p>
<p class="C8 V13">Poi Mosè fece avvicinare i figli d'Aronne, li vestì di tuniche, li cinse con le cinture e legò sul loro capo i turbanti, come il Signore aveva ordinato a Mosè.</p>
<p class="C8 V14">Fece quindi accostare il giovenco del sacrificio espiatorio e Aronne e i suoi figli stesero le mani sulla testa del giovenco del sacrificio espiatorio.</p>
<p class="C8 V15">Mosè lo immolò, ne prese del sangue, bagnò con il dito i corni attorno all'altare e purificò l'altare; poi sparse il resto del sangue alla base dell'altare e lo consacrò per fare su di esso l'espiazione.</p>
<p class="C8 V16">Poi prese tutto il grasso aderente alle viscere, il lobo del fegato, i due reni con il loro grasso e Mosè bruciò tutto sull'altare.</p>
<p class="C8 V17">Ma il giovenco, la sua pelle, la sua carne e le feci, bruciò nel fuoco fuori dell'accampamento, come il Signore gli aveva ordinato.</p>
<p class="C8 V18">Fece quindi avvicinare l'ariete dell'olocausto e Aronne e i suoi figli stesero le mani sulla testa dell'ariete.</p>
<p class="C8 V19">Mosè lo immolò e ne sparse il sangue attorno all'altare.</p>
<p class="C8 V20">Poi fece a pezzi l'ariete e ne bruciò testa, pezzi e grasso.</p>
<p class="C8 V21">Dopo averne lavato le viscere e le zampe con acqua, bruciò tutto l'ariete sull'altare: olocausto di soave odore, un sacrificio consumato dal fuoco in onore del Signore, come il Signore gli aveva ordinato.</p>
<p class="C8 V22">Poi fece accostare il secondo ariete, l'ariete della investitura, e Aronne e i suoi figli stesero le mani sulla testa dell'ariete.</p>
<p class="C8 V23">Mosè lo immolò, ne prese del sangue e bagnò il lobo dell'orecchio destro di Aronne e il pollice della mano destra e l'alluce del piede destro.</p>
<p class="C8 V24">Poi Mosè fece avvicinare i figli di Aronne e bagnò con quel sangue il lobo del loro orecchio destro, il pollice della mano destra e l'alluce del piede destro; sparse il resto del sangue attorno all'altare.</p>
<p class="C8 V25">Poi prese il grasso, la coda, tutto il grasso aderente alle viscere, il lobo del fegato, i reni con il loro grasso e la coscia destra;</p>
<p class="C8 V26">dal canestro dei pani azzimi, che era davanti al Signore, prese una focaccia senza lievito, una focaccia di pasta intrisa nell'olio e una schiacciata e le pose sulle parti grasse e sulla coscia destra.</p>
<p class="C8 V27">Poi mise tutte queste cose sulle mani di Aronne e sulle mani dei suoi figli e le agitò con l'agitazione rituale davanti al Signore.</p>
<p class="C8 V28">Mosè quindi le prese dalle loro mani e le bruciò sull'altare sopra l'olocausto: sacrificio di investitura, di soave odore, sacrificio consumato dal fuoco in onore del Signore.</p>
<p class="C8 V29">Poi Mosè prese il petto dell'ariete e lo agitò come offerta da agitare ritualmente davanti al Signore; questa fu la parte dell'ariete dell'investitura toccata a Mosè, come il Signore gli aveva ordinato.</p>
<p class="C8 V30">Mosè prese quindi l'olio dell'unzione e il sangue che era sopra l'altare; ne asperse Aronne e le sue vesti, i figli di lui e le loro vesti; così consacrò Aronne e le sue vesti e similmente i suoi figli e le loro vesti.</p>
<p class="C8 V31">Poi Mosè disse ad Aronne e ai suoi figli: «Fate cuocere la carne all'ingresso della tenda del convegno e là mangiatela con il pane che è nel canestro dell'investitura, come mi è stato ordinato. La mangeranno Aronne e i suoi figli.</p>
<p class="C8 V32">Quel che avanza della carne e del pane, bruciatelo nel fuoco.</p>
<p class="C8 V33">Per sette giorni non uscirete dall'ingresso della tenda del convegno, finché cioè non siano compiuti i giorni della vostra investitura, perché la vostra investitura durerà sette giorni.</p>
<p class="C8 V34">Come si è fatto oggi così il Signore ha ordinato che si faccia per compiere il rito espiatorio su di voi.</p>
<p class="C8 V35">Rimarrete sette giorni all'ingresso della tenda del convegno, giorno e notte, osservando il comandamento del Signore, perché non moriate, poiché così mi è stato ordinato».</p>
<p class="C8 V36">Aronne e i suoi figli fecero quanto era stato ordinato dal Signore per mezzo di Mosè.</p>
<p class="C9 V1">L'ottavo giorno, Mosè chiamò Aronne, i suoi figli e gli anziani d'Israele</p>
<p class="C9 V2">e disse ad Aronne: «Prendi un vitello per il sacrificio espiatorio e un ariete per l'olocausto, tutti e due senza difetto, e offrili al Signore.</p>
<p class="C9 V3">Agli Israeliti dirai: Prendete un capro per il sacrificio espiatorio, un vitello e un agnello, tutti e due di un anno, senza difetto, per l'olocausto,</p>
<p class="C9 V4">un toro e un ariete per il sacrificio di comunione, per immolarli davanti al Signore, un'oblazione intrisa nell'olio, perché oggi il Signore si manifesterà a voi».</p>
<p class="C9 V5">Essi dunque condussero davanti alla tenda del convegno quanto Mosè aveva ordinato; tutta la comunità si avvicinò e stette davanti al Signore.</p>
<p class="C9 V6">Mosè disse: «Ecco ciò che il Signore vi ha ordinato; fatelo e la gloria del Signore vi apparirà».</p>
<p class="C9 V7">Mosè disse ad Aronne: «Avvicinati all'altare: offri il tuo sacrificio espiatorio e il tuo olocausto e compi il rito espiatorio per te e per il tuo casato; presenta anche l'offerta del popolo e fa' l'espiazione per esso, come il Signore ha ordinato».</p>
<p class="C9 V8">Aronne dunque si avvicinò all'altare e immolò il vitello del sacrificio espiatorio, che era per sé.</p>
<p class="C9 V9">I suoi figli gli porsero il sangue ed egli vi intinse il dito, ne bagnò i corni dell'altare e sparse il resto del sangue alla base dell'altare;</p>
<p class="C9 V10">ma il grasso, i reni e il lobo del fegato della vittima espiatoria li bruciò sopra l'altare come il Signore aveva ordinato a Mosè.</p>
<p class="C9 V11">La carne e la pelle le bruciò nel fuoco fuori dell'accampamento.</p>
<p class="C9 V12">Poi immolò l'olocausto; i figli di Aronne gli porsero il sangue ed egli lo sparse attorno all'altare.</p>
<p class="C9 V13">Gli porsero anche la vittima dell'olocausto fatta a pezzi e la testa e li bruciò sull'altare.</p>
<p class="C9 V14">Lavò le interiora e le gambe e le bruciò sull'olocausto sopra l'altare.</p>
<p class="C9 V15">Poi presentò l'offerta del popolo. Prese il capro destinato al sacrificio espiatorio per il popolo, lo immolò e ne fece un sacrificio espiatorio, come il precedente.</p>
<p class="C9 V16">Poi offrì l'olocausto secondo il rito.</p>
<p class="C9 V17">Presentò quindi l'oblazione, ne prese una manciata piena e la bruciò sull'altare, oltre l'olocausto della mattina.</p>
<p class="C9 V18">Immolò il toro e l'ariete in sacrificio di comunione per il popolo. I figli di Aronne gli porgevano il sangue ed egli lo spargeva attorno all'altare.</p>
<p class="C9 V19">Gli porgevano le parti grasse del toro e dell'ariete, la coda, il grasso aderente alle viscere, i reni e il lobo del fegato:</p>
<p class="C9 V20">mettevano i grassi sui petti ed egli li bruciava sull'altare.</p>
<p class="C9 V21">I petti e la coscia destra, Aronne li agitava davanti al Signore come offerta da agitare secondo il rito, nel modo che Mosè aveva ordinato.</p>
<p class="C9 V22">Poi Aronne, alzate le mani verso il popolo, lo benedisse e, dopo aver fatto il sacrificio espiatorio, l'olocausto e i sacrifici di comunione, scese dall'altare.</p>
<p class="C9 V23">Mosè e Aronne entrarono nella tenda del convegno; poi uscirono e benedissero il popolo e la gloria del Signore si manifestò a tutto il popolo.</p>
<p class="C9 V24">Un fuoco uscì dalla presenza del Signore e consumò sull'altare l'olocausto e i grassi; tutto il popolo vide, mandò grida d'esultanza e si prostrò con la faccia a terra.</p>
<p class="C10 V1">Ora Nadab e Abiu, figli di Aronne, presero ciascuno un braciere, vi misero dentro il fuoco e il profumo e offrirono davanti al Signore un fuoco illegittimo, che il Signore non aveva loro ordinato.</p>
<p class="C10 V2">Ma un fuoco si staccò dal Signore e li divorò e morirono così davanti al Signore.</p>
<p class="C10 V3">Allora Mosè disse ad Aronne: «Di questo il Signore ha parlato quando ha detto: A chi si avvicina a me mi mostrerò santo e davanti a tutto il popolo sarò onorato». Aronne tacque.</p>
<p class="C10 V4">Mosè chiamò Misael ed Elsafan, figli di Uziel, zio di Aronne, e disse loro: «Avvicinatevi, portate via questi vostri congiunti dal santuario, fuori dell'accampamento».</p>
<p class="C10 V5">Essi si avvicinarono e li portarono via con le loro tuniche, fuori dell'accampamento, come Mosè aveva detto.</p>
<p class="C10 V6">Ad Aronne, a Eleazaro e a Itamar, suoi figli, Mosè disse: «Non vi scarmigliate i capelli del capo e non vi stracciate le vesti, perché non moriate e il Signore non si adiri contro tutta la comunità; ma i vostri fratelli, tutta la casa d'Israele, facciano pure lutto a causa della morte fulminea inflitta dal Signore.</p>
<p class="C10 V7">Non vi allontanate dall'ingresso della tenda del convegno, così che non moriate; perché l'olio dell'unzione del Signore è su di voi». Essi fecero come Mosè aveva detto.</p>
<p class="C10 V8">Il Signore parlò ad Aronne:</p>
<p class="C10 V9">«Non bevete vino o bevanda inebriante né tu né i tuoi figli, quando dovete entrare nella tenda del convegno, perché non moriate; sarà una legge perenne, di generazione in generazione;</p>
<p class="C10 V10">questo perché possiate distinguere ciò che è santo da ciò che è profano e ciò che è immondo da ciò che è mondo</p>
<p class="C10 V11">e possiate insegnare agli Israeliti tutte le leggi che il Signore ha date loro per mezzo di Mosè».</p>
<p class="C10 V12">Poi Mosè disse ad Aronne, a Eleazaro e a Itamar, figli superstiti di Aronne: «Prendete quel che è avanzato dell'oblazione dei sacrifici consumati dal fuoco in onore del Signore e mangiatelo senza lievito, presso l'altare; perché è cosa sacrosanta.</p>
<p class="C10 V13">Dovete mangiarlo in luogo santo, perché è la parte che spetta a te e ai tuoi figli, tra i sacrifici consumati dal fuoco in onore del Signore: così mi è stato ordinato.</p>
<p class="C10 V14">Il petto della vittima offerta da agitare secondo il rito e la coscia da elevare secondo il rito, li mangerete tu, i tuoi figli e le tue figlie con te in luogo mondo; perché vi sono stati dati come parte tua e dei tuoi figli, tra i sacrifici di comunione degli Israeliti.</p>
<p class="C10 V15">Essi presenteranno, insieme con le parti grasse da bruciare, la coscia della vittima da elevare secondo il rito e il petto da agitare secondo il rito, perché siano agitati davanti al Signore; questo spetterà a te e ai tuoi figli con te, per diritto perenne, come il Signore ha ordinato».</p>
<p class="C10 V16">Mosè poi si informò accuratamente circa il capro del sacrificio espiatorio e seppe che era stato bruciato; allora si sdegnò contro Eleazaro e contro Itamar, figli superstiti di Aronne, dicendo:</p>
<p class="C10 V17">«Perché non avete mangiato la vittima espiatrice nel luogo santo, trattandosi di cosa sacrosanta? Il Signore ve l'ha data, perché porti l'iniquità della comunità, perché su di essa compiate l'espiazione davanti al Signore.</p>
<p class="C10 V18">Ecco, il sangue della vittima non è stato portato dentro il santuario; voi avreste dovuto mangiarla nel santuario, come io avevo ordinato».</p>
<p class="C10 V19">Aronne allora disse a Mosè: «Ecco, oggi essi hanno offerto il loro sacrificio espiatorio e l'olocausto davanti al Signore; dopo le cose che mi sono capitate, se oggi avessi mangiato la vittima del sacrificio espiatorio, sarebbe piaciuto al Signore?».</p>
<p class="C10 V20">Quando Mosè udì questo, rimase soddisfatto.</p>
<p class="C11 V1">Il Signore disse a Mosè e ad Aronne:</p>
<p class="C11 V2">«Riferite agli Israeliti: Questi sono gli animali che potrete mangiare fra tutte le bestie che sono sulla terra.</p>
<p class="C11 V3">Potrete mangiare d'ogni quadrupede che ha l'unghia bipartita, divisa da una fessura, e che rumina.</p>
<p class="C11 V4">Ma fra i ruminanti e gli animali che hanno l'unghia divisa, non mangerete i seguenti: il cammello, perché rumina, ma non ha l'unghia divisa, lo considererete immondo;</p>
<p class="C11 V5">l'ìrace, perché rumina, ma non ha l'unghia divisa, lo considererete immondo;</p>
<p class="C11 V6">la lepre, perché rumina, ma non ha l'unghia divisa, la considererete immonda;</p>
<p class="C11 V7">il porco, perché ha l'unghia bipartita da una fessura, ma non rumina, lo considererete immondo.</p>
<p class="C11 V8">Non mangerete la loro carne e non toccherete i loro cadaveri; li considererete immondi.</p>
<p class="C11 V9">Questi sono gli animali che potrete mangiare fra tutti quelli acquatici. Potrete mangiare quanti hanno pinne e squame, sia nei mari, sia nei fiumi.</p>
<p class="C11 V10">Ma di tutti gli animali, che si muovono o vivono nelle acque, nei mari e nei fiumi, quanti non hanno né pinne né squame, li terrete in abominio.</p>
<p class="C11 V11">Essi saranno per voi in abominio; non mangerete la loro carne e terrete in abominio i loro cadaveri.</p>
<p class="C11 V12">Tutto ciò che non ha né pinne né squame nelle acque sarà per voi in abominio.</p>
<p class="C11 V13">Fra i volatili terrete in abominio questi, che non dovrete mangiare, perché ripugnanti: l'aquila, l'ossìfraga e l'aquila di mare,</p>
<p class="C11 V14">il nibbio e ogni specie di falco,</p>
<p class="C11 V15">ogni specie di corvo,</p>
<p class="C11 V16">lo struzzo, la civetta, il gabbiano e ogni specie di sparviere,</p>
<p class="C11 V17">il gufo, l'alcione, l'ibis,</p>
<p class="C11 V18">il cigno, il pellicano, la fòlaga,</p>
<p class="C11 V19">la cicogna, ogni specie di airone, l'ùpupa e il pipistrello.</p>
<p class="C11 V20">Sarà per voi in abominio anche ogni insetto alato, che cammina su quattro piedi.</p>
<p class="C11 V21">Però fra tutti gli insetti alati che camminano su quattro piedi, potrete mangiare quelli che hanno due zampe sopra i piedi, per saltare sulla terra.</p>
<p class="C11 V22">Perciò potrete mangiare i seguenti: ogni specie di cavalletta, ogni specie di locusta, ogni specie di acrìdi e ogni specie di grillo.</p>
<p class="C11 V23">Ogni altro insetto alato che ha quattro piedi lo terrete in abominio!</p>
<p class="C11 V24">Per i seguenti animali diventerete immondi: chiunque toccherà il loro cadavere sarà immondo fino alla sera</p>
<p class="C11 V25">e chiunque trasporterà i loro cadaveri si dovrà lavare le vesti e sarà immondo fino alla sera.</p>
<p class="C11 V26">Riterrete immondo ogni animale che ha l'unghia, ma non divisa da fessura, e non rumina: chiunque li toccherà sarà immondo.</p>
<p class="C11 V27">Considererete immondi tutti i quadrupedi che camminano sulla pianta dei piedi; chiunque ne toccherà il cadavere sarà immondo fino alla sera.</p>
<p class="C11 V28">E chiunque trasporterà i loro cadaveri si dovrà lavare le vesti e sarà immondo fino alla sera. Tali animali riterrete immondi.</p>
<p class="C11 V29">Fra gli animali che strisciano per terra riterrete immondi: la talpa, il topo e ogni specie di sauri,</p>
<p class="C11 V30">il toporagno, la lucertola, il geco, il ramarro, il camaleonte.</p>
<p class="C11 V31">Questi animali, fra quanti strisciano, saranno immondi per voi; chiunque li toccherà morti, sarà immondo fino alla sera.</p>
<p class="C11 V32">Ogni oggetto sul quale cadrà morto qualcuno di essi, sarà immondo: si tratti di utensili di legno o di veste o pelle o sacco o qualunque altro oggetto di cui si faccia uso; si immergerà nell'acqua e sarà immondo fino alla sera; poi sarà mondo.</p>
<p class="C11 V33">Se ne cade qualcuno in un vaso di terra, quanto vi si troverà dentro sarà immondo e spezzerete il vaso.</p>
<p class="C11 V34">Ogni cibo che serve di nutrimento, sul quale cada quell'acqua, sarà immondo; ogni bevanda di cui si fa uso, qualunque sia il vaso che la contiene, sarà immonda.</p>
<p class="C11 V35">Ogni oggetto sul quale cadrà qualche parte del loro cadavere, sarà immondo; il forno o il fornello sarà spezzato: sono immondi e li dovete ritenere tali.</p>
<p class="C11 V36">Però, una fonte o una cisterna, cioè una raccolta di acqua, sarà monda; ma chi toccherà i loro cadaveri sarà immondo.</p>
<p class="C11 V37">Se qualcosa dei loro cadaveri cade su qualche seme che deve essere seminato, questo sarà mondo;</p>
<p class="C11 V38">ma se è stata versata acqua sul seme e vi cade qualche cosa dei loro cadaveri, lo riterrai immondo.</p>
<p class="C11 V39">Se muore un animale, di cui vi potete cibare, colui che ne toccherà il cadavere sarà immondo fino alla sera.</p>
<p class="C11 V40">Colui che mangerà di quel cadavere si laverà le vesti e sarà immondo fino alla sera; anche colui che trasporterà quel cadavere si laverà le vesti e sarà immondo fino alla sera.</p>
<p class="C11 V41">Ogni essere che striscia sulla terra è un abominio; non se ne mangerà.</p>
<p class="C11 V42">Di tutti gli animali che strisciano sulla terra non ne mangerete alcuno che cammini sul ventre o cammini con quattro piedi o con molti piedi, poiché sono un abominio.</p>
<p class="C11 V43">Non rendete le vostre persone abominevoli con alcuno di questi animali che strisciano; non vi rendete immondi per causa loro, in modo da rimaner così contaminati.</p>
<p class="C11 V44">Poiché io sono il Signore, il Dio vostro. Santificatevi dunque e siate santi, perché io sono santo; non contaminate le vostre persone con alcuno di questi animali che strisciano per terra.</p>
<p class="C11 V45">Poiché io sono il Signore, che vi ho fatti uscire dal paese d'Egitto, per essere il vostro Dio; siate dunque santi, perché io sono santo.</p>
<p class="C11 V46">Questa è la legge che riguarda i quadrupedi, gli uccelli, ogni essere vivente che si muove nelle acque e ogni essere che striscia per terra,</p>
<p class="C11 V47">perché sappiate distinguere ciò che è immondo da ciò che è mondo, l'animale che si può mangiare da quello che non si deve mangiare».</p>
<p class="C12 V1">Il Signore aggiunse a Mosè: «Riferisci agli Israeliti:</p>
<p class="C12 V2">Quando una donna sarà rimasta incinta e darà alla luce un maschio, sarà immonda per sette giorni; sarà immonda come nel tempo delle sue regole.</p>
<p class="C12 V3">L'ottavo giorno si circonciderà il bambino.</p>
<p class="C12 V4">Poi essa resterà ancora trentatré giorni a purificarsi dal suo sangue; non toccherà alcuna cosa santa e non entrerà nel santuario, finché non siano compiuti i giorni della sua purificazione.</p>
<p class="C12 V5">Ma, se partorisce una femmina sarà immonda due settimane come al tempo delle sue regole; resterà sessantasei giorni a purificarsi del suo sangue.</p>
<p class="C12 V6">Quando i giorni della sua purificazione per un figlio o per una figlia saranno compiuti, porterà al sacerdote all'ingresso della tenda del convegno un agnello di un anno come olocausto e un colombo o una tortora in sacrificio di espiazione.</p>
<p class="C12 V7">Il sacerdote li offrirà davanti al Signore e farà il rito espiatorio per lei; essa sarà purificata dal flusso del suo sangue. Questa è la legge relativa alla donna, che partorisce un maschio o una femmina.</p>
<p class="C12 V8">Se non ha mezzi da offrire un agnello, prenderà due tortore o due colombi: uno per l'olocausto e l'altro per il sacrificio espiatorio. Il sacerdote farà il rito espiatorio per lei ed essa sarà monda».</p>
<p class="C13 V1">Il Signore aggiunse a Mosè e ad Aronne:</p>
<p class="C13 V2">«Quando uno ha sulla pelle del corpo un tumore o una pustola o macchia bianca che faccia sospettare una piaga di lebbra, quel tale sarà condotto dal sacerdote Aronne o da qualcuno dei sacerdoti, suoi figli.</p>
<p class="C13 V3">Il sacerdote esaminerà la piaga sulla pelle del corpo; se il pelo della piaga è diventato bianco e la piaga appare depressa rispetto alla pelle del corpo, è piaga di lebbra; il sacerdote, dopo averlo esaminato, dichiarerà quell'uomo immondo.</p>
<p class="C13 V4">Ma se la macchia sulla pelle del corpo è bianca e non appare depressa rispetto alla pelle e il suo pelo non è diventato bianco, il sacerdote isolerà per sette giorni colui che ha la piaga.</p>
<p class="C13 V5">Al settimo giorno il sacerdote l'esaminerà ancora; se gli parrà che la piaga si sia fermata senza allargarsi sulla pelle, il sacerdote lo isolerà per altri sette giorni.</p>
<p class="C13 V6">Il sacerdote, il settimo giorno, lo esaminerà di nuovo; se vedrà che la piaga non è più bianca e non si è allargata sulla pelle, dichiarerà quell'uomo mondo: è una pustola. Quegli si laverà le vesti e sarà mondo.</p>
<p class="C13 V7">Ma se la pustola si è allargata sulla pelle, dopo che egli si è mostrato al sacerdote per essere dichiarato mondo, si farà esaminare di nuovo dal sacerdote;</p>
<p class="C13 V8">il sacerdote l'esaminerà e se vedrà che la pustola si è allargata sulla pelle, il sacerdote lo dichiarerà immondo: è lebbra.</p>
<p class="C13 V9">Quando uno avrà addosso una piaga di lebbra, sarà condotto al sacerdote,</p>
<p class="C13 V10">ed egli lo esaminerà; se vedrà che sulla pelle c'è un tumore bianco, che questo tumore ha fatto imbiancare il pelo e che nel tumore si trova carne viva,</p>
<p class="C13 V11">è lebbra inveterata nella pelle del corpo e il sacerdote lo dichiarerà immondo; non lo terrà isolato, perché certo è immondo.</p>
<p class="C13 V12">Se la lebbra si propaga sulla pelle in modo da coprire tutta la pelle di colui che ha la piaga, dal capo ai piedi, dovunque il sacerdote guardi,</p>
<p class="C13 V13">questi lo esaminerà; se vedrà che la lebbra copre tutto il corpo, dichiarerà mondo colui che ha la piaga: essendo tutto bianco, è mondo.</p>
<p class="C13 V14">Ma quando apparirà in lui carne viva, sarà chiamato immondo.</p>
<p class="C13 V15">Il sacerdote, vista la carne viva, lo dichiarerà immondo; la carne viva è immonda: è lebbra.</p>
<p class="C13 V16">Ma se la carne viva ridiventa bianca, egli vada dal sacerdote e il sacerdote lo esaminerà;</p>
<p class="C13 V17">se vedrà che la piaga è ridiventata bianca, il sacerdote dichiarerà mondo colui che ha la piaga: è mondo.</p>
<p class="C13 V18">Quando uno ha avuto sulla pelle della carne un'ulcera che sia guarita</p>
<p class="C13 V19">e poi, sul luogo dell'ulcera, appaia un tumore bianco o una macchia bianca, rosseggiante, quel tale si mostrerà al sacerdote,</p>
<p class="C13 V20">il quale l'esaminerà e se vedrà che la macchia è depressa rispetto alla pelle e che il pelo è diventato bianco, il sacerdote lo dichiarerà immondo; è una piaga di lebbra che è scoppiata nell'ulcera.</p>
<p class="C13 V21">Ma se il sacerdote, esaminandola, vede che nella macchia non ci sono peli bianchi, che non è depressa rispetto alla pelle e che si è attenuata, il sacerdote lo isolerà per sette giorni.</p>
<p class="C13 V22">Se la macchia si allarga sulla pelle, il sacerdote lo dichiarerà immondo: è una piaga di lebbra.</p>
<p class="C13 V23">Ma se la macchia è rimasta allo stesso punto, senza allargarsi, è una cicatrice di ulcera e il sacerdote lo dichiarerà mondo.</p>
<p class="C13 V24">Quando uno ha sulla pelle del corpo una scottatura prodotta da fuoco e su questa appaia una macchia lucida, bianca, rossastra o soltanto bianca,</p>
<p class="C13 V25">il sacerdote l'esaminerà; se vedrà che il pelo della macchia è diventato bianco e la macchia appare depressa rispetto alla pelle, è lebbra scoppiata nella scottatura. Il sacerdote lo dichiarerà immondo: è una piaga di lebbra.</p>
<p class="C13 V26">Ma se il sacerdote, esaminandola, vede che non c'è pelo bianco nella macchia e che essa non è depressa rispetto alla pelle e si è attenuata, il sacerdote lo isolerà per sette giorni.</p>
<p class="C13 V27">Al settimo giorno il sacerdote lo esaminerà e se la macchia si è diffusa sulla pelle, il sacerdote lo dichiarerà immondo: è una piaga di lebbra.</p>
<p class="C13 V28">Ma se la macchia è rimasta ferma nella stessa zona e non si è diffusa sulla pelle, ma si è attenuata, è un tumore di bruciatura; il sacerdote dichiarerà quel tale mondo, perché si tratta di una cicatrice della bruciatura.</p>
<p class="C13 V29">Quando un uomo o una donna ha una piaga sul capo o nella barba,</p>
<p class="C13 V30">il sacerdote esaminerà la piaga; se riscontra che essa è depressa rispetto alla pelle e che v'è del pelo gialliccio e sottile, il sacerdote lo dichiarerà immondo: è tigna, lebbra del capo o della barba.</p>
<p class="C13 V31">Ma se il sacerdote, esaminando la piaga della tigna, riscontra che non è depressa rispetto alla pelle e che non vi è pelo scuro, il sacerdote isolerà per sette giorni colui che ha la piaga della tigna.</p>
<p class="C13 V32">Se il sacerdote, esaminando al settimo giorno la piaga, vedrà che la tigna non si è allargata e che non v'è pelo gialliccio e che la tigna non appare depressa rispetto alla pelle,</p>
<p class="C13 V33">quel tale si raderà, ma non raderà il luogo dove è la tigna; il sacerdote lo terrà isolato per altri sette giorni.</p>
<p class="C13 V34">Al settimo giorno, il sacerdote esaminerà la tigna; se riscontra che la tigna non si è allargata sulla pelle e non appare depressa rispetto alla pelle, il sacerdote lo dichiarerà mondo; egli si laverà le vesti e sarà mondo.</p>
<p class="C13 V35">Ma se, dichiarato mondo, la tigna si è allargata sulla pelle,</p>
<p class="C13 V36">il sacerdote l'esaminerà; se nota che la tigna si è allargata sulla pelle, non cercherà se vi è il pelo giallo; quel tale è immondo.</p>
<p class="C13 V37">Ma se vedrà che la tigna si è fermata e vi è cresciuto il pelo scuro, la tigna è guarita; quel tale è mondo e il sacerdote lo dichiarerà tale.</p>
<p class="C13 V38">Quando un uomo o una donna ha sulla pelle del corpo macchie lucide, bianche,</p>
<p class="C13 V39">il sacerdote le esaminerà; se vedrà che le macchie sulla pelle del loro corpo sono di un bianco pallido, è un'eruzione cutanea; quel tale è mondo.</p>
<p class="C13 V40">Chi perde i capelli del capo è calvo, ma è mondo.</p>
<p class="C13 V41">Se i capelli gli sono caduti dal lato della fronte, è calvo davanti, ma è mondo.</p>
<p class="C13 V42">Ma se sulla calvizie del cranio o della fronte appare una piaga bianca tendente al rosso, è lebbra scoppiata sulla calvizie del cranio o della fronte;</p>
<p class="C13 V43">il sacerdote lo esaminerà: se riscontra che il tumore della piaga nella parte calva del cranio o della fronte è bianco tendente al rosso, simile alla lebbra della pelle del corpo,</p>
<p class="C13 V44">quel tale è un lebbroso; è immondo e lo dovrà dichiarare immondo; la piaga è sul suo capo.</p>
<p class="C13 V45">Il lebbroso colpito dalla lebbra porterà vesti strappate e il capo scoperto, si coprirà la barba e andrà gridando: Immondo! Immondo!</p>
<p class="C13 V46">Sarà immondo finché avrà la piaga; è immondo, se ne starà solo, abiterà fuori dell'accampamento.</p>
<p class="C13 V47">Quando apparirà una macchia di lebbra su una veste, di lana o di lino,</p>
<p class="C13 V48">nel tessuto o nel manufatto di lino o di lana, su una pelliccia o qualunque altra cosa di cuoio,</p>
<p class="C13 V49">se la macchia sarà verdastra o rossastra, sulla veste o sulla pelliccia, sul tessuto o sul manufatto o su qualunque cosa di cuoio, è macchia di lebbra e sarà mostrata al sacerdote.</p>
<p class="C13 V50">Il sacerdote esaminerà la macchia e rinchiuderà per sette giorni l'oggetto che ha la macchia.</p>
<p class="C13 V51">Al settimo giorno esaminerà la macchia; se la macchia si sarà allargata sulla veste o sul tessuto o sul manufatto o sulla pelliccia o sull'oggetto di cuoio per qualunque uso, è una macchia di lebbra maligna, è cosa immonda.</p>
<p class="C13 V52">Egli brucerà quella veste o il tessuto o il manufatto di lana o di lino o qualunque oggetto fatto di pelle, sul quale è la macchia; perché è lebbra maligna, saranno bruciati nel fuoco.</p>
<p class="C13 V53">Ma se il sacerdote, esaminandola, vedrà che la macchia non si è allargata sulle vesti o sul tessuto o sul manufatto o su qualunque oggetto di cuoio,</p>
<p class="C13 V54">il sacerdote ordinerà che si lavi l'oggetto su cui è la macchia e lo rinchiuderà per altri sette giorni.</p>
<p class="C13 V55">Il sacerdote esaminerà la macchia, dopo che sarà stata lavata; se vedrà che la macchia non ha mutato colore, benché non si sia allargata, è un oggetto immondo; lo brucerai nel fuoco; vi è corrosione, sia che la parte corrosa si trovi sul diritto o sul rovescio dell'oggetto.</p>
<p class="C13 V56">Se il sacerdote, esaminandola, vede che la macchia, dopo essere stata lavata, è diventata pallida, la strapperà dalla veste o dalla pelle o dal tessuto o dal manufatto.</p>
<p class="C13 V57">Se appare ancora sulla veste o sul tessuto o sul manufatto o sull'oggetto di cuoio, è una eruzione in atto; brucerai nel fuoco l'oggetto su cui è la macchia.</p>
<p class="C13 V58">La veste o il tessuto o il manufatto o qualunque oggetto di cuoio che avrai lavato e dal quale la macchia sarà scomparsa, si laverà una seconda volta e sarà mondo.</p>
<p class="C13 V59">Questa è la legge relativa alla macchia di lebbra sopra una veste di lana o di lino, sul tessuto o sul manufatto o su qualunque oggetto di pelle, per dichiararli mondi o immondi».</p>
<p class="C14 V1">Il Signore aggiunse a Mosè:</p>
<p class="C14 V2">«Questa è la legge da applicare per il lebbroso per il giorno della sua purificazione. Egli sarà condotto al sacerdote.</p>
<p class="C14 V3">Il sacerdote uscirà dall'accampamento e lo esaminerà; se riscontrerà che la piaga della lebbra è guarita nel lebbroso,</p>
<p class="C14 V4">ordinerà che si prendano, per la persona da purificare, due uccelli vivi, mondi, legno di cedro, panno scarlatto e issòpo.</p>
<p class="C14 V5">Il sacerdote ordinerà di immolare uno degli uccelli in un vaso di terracotta con acqua viva.</p>
<p class="C14 V6">Poi prenderà l'uccello vivo, il legno di cedro, il panno scarlatto e l'issòpo e li immergerà, con l'uccello vivo, nel sangue dell'uccello sgozzato sopra l'acqua viva.</p>
<p class="C14 V7">Ne aspergerà sette volte colui che deve essere purificato dalla lebbra; lo dichiarerà mondo e lascerà andare libero per i campi l'uccello vivo.</p>
<p class="C14 V8">Colui che è purificato, si laverà le vesti, si raderà tutti i peli, si laverà nell'acqua e sarà mondo. Dopo questo potrà entrare nell'accampamento, ma resterà per sette giorni fuori della sua tenda.</p>
<p class="C14 V9">Il settimo giorno si raderà tutti i peli, il capo, la barba, le ciglia, insomma tutti i peli; si laverà le vesti e si bagnerà il corpo nell'acqua e sarà mondo.</p>
<p class="C14 V10">L'ottavo giorno prenderà due agnelli senza difetto, un'agnella di un anno senza difetto, tre decimi di efa di fior di farina, intrisa nell'olio, come oblazione, e un log di olio;</p>
<p class="C14 V11">il sacerdote che fa la purificazione, presenterà l'uomo che si purifica e le cose suddette davanti al Signore, all'ingresso della tenda del convegno.</p>
<p class="C14 V12">Il sacerdote prenderà uno degli agnelli e l'offrirà come sacrificio di riparazione, con il log d'olio, e li agiterà come offerta da agitare secondo il rito davanti al Signore.</p>
<p class="C14 V13">Poi immolerà l'agnello nel luogo dove si immolano le vittime espiatorie e gli olocausti, cioè nel luogo sacro poiché il sacrificio di riparazione è per il sacerdote, come quello espiatorio: è cosa sacrosanta.</p>
<p class="C14 V14">Il sacerdote prenderà sangue del sacrificio di riparazione e bagnerà il lobo dell'orecchio destro di colui che si purifica, il pollice della mano destra e l'alluce del piede destro.</p>
<p class="C14 V15">Poi, preso l'olio dal log, lo verserà sulla palma della sua mano sinistra;</p>
<p class="C14 V16">intingerà il dito della destra nell'olio che ha nella sinistra; con il dito spruzzerà sette volte quell'olio davanti al Signore.</p>
<p class="C14 V17">E del rimanente olio che tiene nella palma della mano, il sacerdote bagnerà il lobo dell'orecchio destro di colui che si purifica, il pollice della destra e l'alluce del piede destro, sopra il sangue del sacrificio di riparazione.</p>
<p class="C14 V18">Il resto dell'olio che ha nella palma, il sacerdote lo verserà sul capo di colui che si purifica; così farà per lui il rito espiatorio davanti al Signore.</p>
<p class="C14 V19">Poi il sacerdote offrirà il sacrificio espiatorio e compirà l'espiazione per colui che si purifica della sua immondezza; quindi immolerà l'olocausto.</p>
<p class="C14 V20">Offerto l'olocausto e l'oblazione sull'altare, il sacerdote eseguirà per lui il rito espiatorio e sarà mondo.</p>
<p class="C14 V21">Se quel tale è povero e non ha mezzi sufficienti, prenderà un agnello come sacrificio di riparazione da offrire con il rito dell'agitazione e compiere l'espiazione per lui e un decimo di efa di fior di farina intrisa con olio, come oblazione, e un log di olio.</p>
<p class="C14 V22">Prenderà anche due tortore o due colombi, secondo i suoi mezzi; uno sarà per il sacrificio espiatorio e l'altro per l'olocausto.</p>
<p class="C14 V23">L'ottavo giorno porterà per la sua purificazione queste cose al sacerdote, all'ingresso della tenda del convegno, davanti al Signore.</p>
<p class="C14 V24">Il sacerdote prenderà l'agnello del sacrificio di riparazione e il log d'olio e li agiterà come offerta da agitare ritualmente davanti al Signore.</p>
<p class="C14 V25">Poi immolerà l'agnello del sacrificio di riparazione, prenderà sangue della vittima di riparazione e bagnerà il lobo dell'orecchio destro di colui che si purifica, il pollice della mano destra e l'alluce del piede destro.</p>
<p class="C14 V26">Il sacerdote si verserà di quell'olio sulla palma della mano sinistra.</p>
<p class="C14 V27">Con il dito della sua destra spruzzerà sette volte quell'olio che tiene nella palma sinistra davanti al Signore.</p>
<p class="C14 V28">Poi bagnerà con l'olio che tiene nella palma, il lobo dell'orecchio destro di colui che si purifica, il pollice della mano destra e l'alluce del piede destro, sul luogo dove ha messo il sangue del sacrificio di riparazione.</p>
<p class="C14 V29">Il resto dell'olio che ha nella palma della mano, il sacerdote lo verserà sul capo di colui che si purifica, per fare espiazione per lui davanti al Signore.</p>
<p class="C14 V30">Poi sacrificherà una delle tortore o uno dei due colombi, che ha potuto procurarsi;</p>
<p class="C14 V31">delle vittime che ha in mano, una l'offrirà come sacrificio espiatorio e l'altra come olocausto, insieme con l'oblazione; il sacerdote farà il rito espiatorio davanti al Signore per lui.</p>
<p class="C14 V32">Questa è la legge relativa a colui che è affetto da piaga di lebbra e non ha mezzi per procurarsi ciò che è richiesto per la sua purificazione».</p>
<p class="C14 V33">Il Signore disse ancora a Mosè e ad Aronne:</p>
<p class="C14 V34">«Quando sarete entrati nel paese di Canaan, che io sto per darvi in possesso, qualora io mandi un'infezione di lebbra in una casa del paese di vostra proprietà,</p>
<p class="C14 V35">il padrone della casa andrà a dichiararlo al sacerdote, dicendo: Mi pare che in casa mia ci sia come della lebbra.</p>
<p class="C14 V36">Allora il sacerdote ordinerà di sgomberare la casa prima che egli vi entri per esaminare la macchia sospetta perché quanto è nella casa non diventi immondo. Dopo questo, il sacerdote entrerà per esaminare la casa.</p>
<p class="C14 V37">Esaminerà dunque la macchia; se vedrà che l'infezione sui muri della casa consiste in cavità verdastre o rossastre, che appaiono più profonde della superficie della parete,</p>
<p class="C14 V38">il sacerdote uscirà dalla casa, alla porta, e farà chiudere la casa per sette giorni.</p>
<p class="C14 V39">Il settimo giorno il sacerdote vi tornerà e se, esaminandola, riscontrerà che la macchia si è allargata sulle pareti della casa,</p>
<p class="C14 V40">il sacerdote ordinerà che si rimuovano le pietre intaccate e si gettino in luogo immondo, fuori di città.</p>
<p class="C14 V41">Farà raschiare tutto l'interno della casa e butteranno i calcinacci raschiati fuor di città, in luogo immondo.</p>
<p class="C14 V42">Poi si prenderanno altre pietre e si metteranno al posto delle prime e si intonacherà la casa con altra calce.</p>
<p class="C14 V43">Se l'infezione spunta di nuovo nella casa dopo che le pietre ne sono state rimosse e la casa è stata raschiata e intonacata,</p>
<p class="C14 V44">il sacerdote entrerà ad esaminare la casa; trovato che la macchia vi si è allargata, nella casa vi è lebbra maligna; la casa è immonda.</p>
<p class="C14 V45">Perciò si demolirà la casa; pietre, legname e calcinacci si porteranno fuori della città, in luogo immondo.</p>
<p class="C14 V46">Inoltre chiunque sarà entrato in quella casa mentre era chiusa, sarà immondo fino alla sera.</p>
<p class="C14 V47">Chi avrà dormito in quella casa o chi vi avrà mangiato, si laverà le vesti.</p>
<p class="C14 V48">Se invece il sacerdote che è entrato nella casa e l'ha esaminata, riscontra che la macchia non si è allargata nella casa, dopo che la casa è stata intonacata, dichiarerà la casa monda, perché la macchia è risanata.</p>
<p class="C14 V49">Poi, per purificare la casa, prenderà due uccelli, legno di cedro, panno scarlatto e issòpo;</p>
<p class="C14 V50">immolerà uno degli uccelli in un vaso di terra con dentro acqua viva.</p>
<p class="C14 V51">Prenderà il legno di cedro, l'issòpo, il panno scarlatto e l'uccello vivo e li immergerà nel sangue dell'uccello immolato e nell'acqua viva e ne aspergerà sette volte la casa.</p>
<p class="C14 V52">Purificata la casa con il sangue dell'uccello, con l'acqua viva, con l'uccello vivo, con il legno di cedro, con l'issòpo e con lo scarlatto,</p>
<p class="C14 V53">lascerà andare libero l'uccello vivo, fuori città, per i campi; così farà il rito espiatorio per la casa ed essa sarà monda.</p>
<p class="C14 V54">Questa è la legge per ogni sorta di infezione di lebbra o di tigna,</p>
<p class="C14 V55">la lebbra delle vesti e della casa,</p>
<p class="C14 V56">i tumori, le pustole e le macchie,</p>
<p class="C14 V57">per insegnare quando una cosa è immonda e quando è monda. Questa è la legge per la lebbra».</p>
<p class="C15 V1">Il Signore disse ancora a Mosè e ad Aronne:</p>
<p class="C15 V2">«Parlate agli Israeliti e riferite loro: Se un uomo soffre di gonorrea nella sua carne, la sua gonorrea è immonda.</p>
<p class="C15 V3">Questa è la condizione d'immondezza per la gonorrea: sia che la carne lasci uscire il liquido, sia che lo trattenga, si tratta d'immondezza.</p>
<p class="C15 V4">Ogni giaciglio sul quale si coricherà chi è affetto da gonorrea, sarà immondo; ogni oggetto sul quale si siederà sarà immondo.</p>
<p class="C15 V5">Chi toccherà il giaciglio di costui, dovrà lavarsi le vesti e bagnarsi nell'acqua e sarà immondo fino alla sera.</p>
<p class="C15 V6">Chi si siederà sopra un oggetto qualunque, sul quale si sia seduto colui che soffre di gonorrea, dovrà lavarsi le vesti, bagnarsi nell'acqua e sarà immondo fino alla sera.</p>
<p class="C15 V7">Chi toccherà il corpo di colui che è affetto da gonorrea si laverà le vesti, si bagnerà nell'acqua e sarà immondo fino alla sera.</p>
<p class="C15 V8">Se colui che ha la gonorrea sputerà sopra uno che è mondo, questi dovrà lavarsi le vesti, bagnarsi nell'acqua e sarà immondo fino alla sera.</p>
<p class="C15 V9">Ogni sella su cui monterà chi ha la gonorrea sarà immonda.</p>
<p class="C15 V10">Chiunque toccherà cosa, che sia stata sotto quel tale, sarà immondo fino alla sera. Chi porterà tali oggetti dovrà lavarsi le vesti, bagnarsi nell'acqua e sarà immondo fino alla sera.</p>
<p class="C15 V11">Chiunque sarà toccato da colui che ha la gonorrea, se questi non si era lavato le mani, dovrà lavarsi le vesti, bagnarsi nell'acqua e sarà immondo fino alla sera.</p>
<p class="C15 V12">Il vaso di terracotta toccato da colui che soffre di gonorrea sarà spezzato; ogni vaso di legno sarà lavato nell'acqua.</p>
<p class="C15 V13">Quando chi è affetto da gonorrea sarà guarito dal male, conterà sette giorni dalla sua guarigione; poi si laverà le vesti, bagnerà il suo corpo nell'acqua viva e sarà mondo.</p>
<p class="C15 V14">L'ottavo giorno, prenderà due tortore o due colombi, verrà davanti al Signore, all'ingresso della tenda del convegno, e li darà al sacerdote,</p>
<p class="C15 V15">il quale ne offrirà uno come sacrificio espiatorio, l'altro come olocausto; il sacerdote compirà per lui il rito espiatorio davanti al Signore per la sua gonorrea.</p>
<p class="C15 V16">L'uomo che avrà avuto un'emissione seminale, si laverà tutto il corpo nell'acqua e sarà immondo fino alla sera.</p>
<p class="C15 V17">Ogni veste o pelle, su cui vi sarà un'emissione seminale, dovrà essere lavata nell'acqua e sarà immonda fino alla sera.</p>
<p class="C15 V18">La donna e l'uomo che abbiano avuto un rapporto con emissione seminale si laveranno nell'acqua e saranno immondi fino alla sera.</p>
<p class="C15 V19">Quando una donna abbia flusso di sangue, cioè il flusso nel suo corpo, la sua immondezza durerà sette giorni; chiunque la toccherà sarà immondo fino alla sera.</p>
<p class="C15 V20">Ogni giaciglio sul quale si sarà messa a dormire durante la sua immondezza sarà immondo; ogni mobile sul quale si sarà seduta sarà immondo.</p>
<p class="C15 V21">Chiunque toccherà il suo giaciglio, dovrà lavarsi le vesti, bagnarsi nell'acqua e sarà immondo fino alla sera.</p>
<p class="C15 V22">Chi toccherà qualunque mobile sul quale essa si sarà seduta, dovrà lavarsi le vesti, bagnarsi nell'acqua e sarà immondo fino alla sera.</p>
<p class="C15 V23">Se l'uomo si trova sul giaciglio o sul mobile mentre essa vi siede, per tale contatto sarà immondo fino alla sera.</p>
<p class="C15 V24">Se un uomo ha rapporto intimo con essa, l'immondezza di lei lo contamina: egli sarà immondo per sette giorni e ogni giaciglio sul quale si coricherà sarà immondo.</p>
<p class="C15 V25">La donna che ha un flusso di sangue per molti giorni, fuori del tempo delle regole, o che lo abbia più del normale sarà immonda per tutto il tempo del flusso, secondo le norme dell'immondezza mestruale.</p>
<p class="C15 V26">Ogni giaciglio sul quale si coricherà durante tutto il tempo del flusso sarà per lei come il giaciglio sul quale si corica quando ha le regole; ogni mobile sul quale siederà sarà immondo, come lo è quando essa ha le regole.</p>
<p class="C15 V27">Chiunque toccherà quelle cose sarà immondo; dovrà lavarsi le vesti, bagnarsi nell'acqua e sarà immondo fino alla sera.</p>
<p class="C15 V28">Quando essa sia guarita dal flusso, conterà sette giorni e poi sarà monda.</p>
<p class="C15 V29">L'ottavo giorno prenderà due tortore o due colombi e li porterà al sacerdote all'ingresso della tenda del convegno.</p>
<p class="C15 V30">Il sacerdote ne offrirà uno come sacrificio espiatorio e l'altro come olocausto e farà per lei il rito espiatorio, davanti al Signore, per il flusso che la rendeva immonda.</p>
<p class="C15 V31">Avvertite gli Israeliti di ciò che potrebbe renderli immondi, perché non muoiano per la loro immondezza, quando contaminassero la mia Dimora che è in mezzo a loro.</p>
<p class="C15 V32">Questa è la legge per colui che ha la gonorrea o un'emissione seminale che lo rende immondo</p>
<p class="C15 V33">e la legge per colei che è indisposta a causa delle regole, cioè per l'uomo o per la donna che abbia il flusso e per l'uomo che abbia rapporti intimi con una donna in stato d'immondezza».</p>
<p class="C16 V1">Il Signore parlò a Mosè dopo che i due figli di Aronne erano morti mentre presentavano un'offerta davanti al Signore.</p>
<p class="C16 V2">Il Signore disse a Mosè: «Parla ad Aronne, tuo fratello, e digli di non entrare in qualunque tempo nel santuario, oltre il velo, davanti al coperchio che è sull'arca; altrimenti potrebbe morire, quando io apparirò nella nuvola sul coperchio.</p>
<p class="C16 V3">Aronne entrerà nel santuario in questo modo: prenderà un giovenco per il sacrificio espiatorio e un ariete per l'olocausto.</p>
<p class="C16 V4">Si metterà la tunica sacra di lino, indosserà sul corpo i calzoni di lino, si cingerà della cintura di lino e si metterà in capo il turbante di lino. Sono queste le vesti sacre che indosserà dopo essersi lavato la persona con l'acqua.</p>
<p class="C16 V5">Dalla comunità degli Israeliti prenderà due capri per un sacrificio espiatorio e un ariete per un olocausto.</p>
<p class="C16 V6">Aronne offrirà il proprio giovenco in sacrificio espiatorio e compirà l'espiazione per sé e per la sua casa.</p>
<p class="C16 V7">Poi prenderà i due capri e li farà stare davanti al Signore all'ingresso della tenda del convegno</p>
<p class="C16 V8">e getterà le sorti per vedere quale dei due debba essere del Signore e quale di Azazel.</p>
<p class="C16 V9">Farà quindi avvicinare il capro che è toccato in sorte al Signore e l'offrirà in sacrificio espiatorio;</p>
<p class="C16 V10">invece il capro che è toccato in sorte ad Azazel sarà posto vivo davanti al Signore, perché si compia il rito espiatorio su di lui e sia mandato poi ad Azazel nel deserto.</p>
<p class="C16 V11">Aronne offrirà dunque il proprio giovenco in sacrificio espiatorio per sé e, fatta l'espiazione per sé e per la sua casa, immolerà il giovenco del sacrificio espiatorio per sé.</p>
<p class="C16 V12">Poi prenderà l'incensiere pieno di brace tolta dall'altare davanti al Signore e due manciate di incenso odoroso polverizzato; porterà ogni cosa oltre il velo.</p>
<p class="C16 V13">Metterà l'incenso sul fuoco davanti al Signore, perché la nube dell'incenso copra il coperchio che è sull'arca e così non muoia.</p>
<p class="C16 V14">Poi prenderà un po' di sangue del giovenco e ne aspergerà con il dito il coperchio dal lato d'oriente e farà sette volte l'aspersione del sangue con il dito, davanti al coperchio.</p>
<p class="C16 V15">Poi immolerà il capro del sacrificio espiatorio, quello per il popolo, e ne porterà il sangue oltre il velo; farà con questo sangue quello che ha fatto con il sangue del giovenco: lo aspergerà sul coperchio e davanti al coperchio.</p>
<p class="C16 V16">Così farà l'espiazione sul santuario per l'impurità degli Israeliti, per le loro trasgressioni e per tutti i loro peccati. Lo stesso farà per la tenda del convegno che si trova fra di loro, in mezzo alle loro impurità.</p>
<p class="C16 V17">Nella tenda del convegno non dovrà esserci alcuno, da quando egli entrerà nel santuario per farvi il rito espiatorio, finché egli non sia uscito e non abbia compiuto il rito espiatorio per sé, per la sua casa e per tutta la comunità d'Israele.</p>
<p class="C16 V18">Uscito dunque verso l'altare, che è davanti al Signore, compirà il rito espiatorio per esso, prendendo il sangue del giovenco e il sangue del capro e bagnandone intorno i corni dell'altare.</p>
<p class="C16 V19">Farà per sette volte l'aspersione del sangue con il dito sopra l'altare; così lo purificherà e lo santificherà dalle impurità degli Israeliti.</p>
<p class="C16 V20">Quando avrà finito l'aspersione per il santuario, per la tenda del convegno e per l'altare, farà accostare il capro vivo.</p>
<p class="C16 V21">Aronne poserà le mani sul capo del capro vivo, confesserà sopra di esso tutte le iniquità degli Israeliti, tutte le loro trasgressioni, tutti i loro peccati e li riverserà sulla testa del capro; poi, per mano di un uomo incaricato di ciò, lo manderà via nel deserto.</p>
<p class="C16 V22">Quel capro, portandosi addosso tutte le loro iniquità in una regione solitaria, sarà lasciato andare nel deserto.</p>
<p class="C16 V23">Poi Aronne entrerà nella tenda del convegno, si toglierà le vesti di lino che aveva indossate per entrare nel santuario e le deporrà in quel luogo.</p>
<p class="C16 V24">Laverà la sua persona nell'acqua in luogo santo, indosserà le sue vesti e uscirà ad offrire il suo olocausto e l'olocausto del popolo e a compiere il rito espiatorio per sé e per il popolo.</p>
<p class="C16 V25">E farà ardere sull'altare le parti grasse del sacrificio espiatorio.</p>
<p class="C16 V26">Colui che avrà lasciato andare il capro destinato ad Azazel si laverà le vesti, laverà il suo corpo nell'acqua; dopo, rientrerà nel campo.</p>
<p class="C16 V27">Si porterà fuori del campo il giovenco del sacrificio espiatorio e il capro del sacrificio, il cui sangue è stato introdotto nel santuario per compiere il rito espiatorio, se ne bruceranno nel fuoco la pelle, la carne e gli escrementi.</p>
<p class="C16 V28">Poi colui che li avrà bruciati dovrà lavarsi le vesti e bagnarsi il corpo nell'acqua; dopo, rientrerà nel campo.</p>
<p class="C16 V29">Questa sarà per voi una legge perenne: nel settimo mese, nel decimo giorno del mese, vi umilierete, vi asterrete da qualsiasi lavoro, sia colui che è nativo del paese, sia il forestiero che soggiorna in mezzo a voi.</p>
<p class="C16 V30">Poiché in quel giorno si compirà il rito espiatorio per voi, al fine di purificarvi; voi sarete purificati da tutti i vostri peccati, davanti al Signore.</p>
<p class="C16 V31">Sarà per voi un sabato di riposo assoluto e voi vi umilierete; è una legge perenne.</p>
<p class="C16 V32">Il sacerdote che ha ricevuto l'unzione ed è rivestito del sacerdozio al posto di suo padre, compirà il rito espiatorio; si vestirà delle vesti di lino, delle vesti sacre.</p>
<p class="C16 V33">Farà l'espiazione per il santuario, per la tenda del convegno e per l'altare; farà l'espiazione per i sacerdoti e per tutto il popolo della comunità.</p>
<p class="C16 V34">Questa sarà per voi legge perenne: una volta all'anno, per gli Israeliti, si farà l'espiazione di tutti i loro peccati». E si fece come il Signore aveva ordinato a Mosè.</p>
<p class="C17 V1">Il Signore disse ancora a Mosè:</p>
<p class="C17 V2">«Parla ad Aronne, ai suoi figli e a tutti gli Israeliti e riferisci loro: Questo il Signore ha ordinato:</p>
<p class="C17 V3">Qualunque Israelita scanna un bue o un agnello o una capra entro il campo o fuori del campo</p>
<p class="C17 V4">e non lo conduce all'ingresso della tenda del convegno per presentarlo come offerta al Signore davanti alla Dimora del Signore, sarà considerato colpevole di delitto di sangue: ha sparso il sangue e questo uomo sarà eliminato dal suo popolo.</p>
<p class="C17 V5">Perciò gli Israeliti, invece d'immolare, come fanno, le loro vittime nei campi, li portino al Signore, presentandoli al sacerdote all'ingresso della tenda del convegno, e li offrano al Signore come sacrifici di comunione.</p>
<p class="C17 V6">Il sacerdote ne spanderà il sangue sull'altare del Signore, all'ingresso della tenda del convegno, e brucerà il grasso in profumo soave per il Signore.</p>
<p class="C17 V7">Essi non offriranno più i loro sacrifici ai satiri, ai quali sogliono prostituirsi. Questa sarà per loro una legge perenne, di generazione in generazione.</p>
<p class="C17 V8">Dirai loro ancora: Ogni uomo, Israelita o straniero dimorante in mezzo a loro che offrirà un olocausto o un sacrificio,</p>
<p class="C17 V9">senza portarlo all'ingresso della tenda del convegno per immolarlo al Signore, quest'uomo sarà eliminato dal suo popolo.</p>
<p class="C17 V10">Ogni uomo, Israelita o straniero dimorante in mezzo a loro, che mangi di qualsiasi specie di sangue, contro di lui, che ha mangiato il sangue, io volgerò la faccia e lo eliminerò dal suo popolo.</p>
<p class="C17 V11">Poiché la vita della carne è nel sangue. Perciò vi ho concesso di porlo sull'altare in espiazione per le vostre vite; perché il sangue espia, in quanto è la vita.</p>
<p class="C17 V12">Perciò ho detto agli Israeliti: Nessuno tra voi mangerà il sangue, neppure lo straniero che soggiorna fra voi mangerà sangue.</p>
<p class="C17 V13">Se uno qualunque degli Israeliti o degli stranieri che soggiornano fra di loro prende alla caccia un animale o un uccello che si può mangiare, ne deve spargere il sangue e coprirlo di terra;</p>
<p class="C17 V14">perché la vita di ogni essere vivente è il suo sangue, in quanto sua vita; perciò ho ordinato agli Israeliti: Non mangerete sangue di alcuna specie di essere vivente, perché il sangue è la vita d'ogni carne; chiunque ne mangerà sarà eliminato.</p>
<p class="C17 V15">Qualunque persona, nativa del paese o straniera, che mangerà carne di bestia morta naturalmente o sbranata, dovrà lavarsi le vesti, bagnarsi nell'acqua e sarà immonda fino alla sera; allora sarà monda.</p>
<p class="C17 V16">Ma se non si lava le vesti e il corpo, porterà la pena della sua iniquità».</p>
<p class="C18 V1">Il Signore disse ancora a Mosè:</p>
<p class="C18 V2">«Parla agli Israeliti e riferisci loro. Io sono il Signore, vostro Dio.</p>
<p class="C18 V3">Non farete come si fa nel paese d'Egitto dove avete abitato, né farete come si fa nel paese di Canaan dove io vi conduco, né imiterete i loro costumi.</p>
<p class="C18 V4">Metterete in pratica le mie prescrizioni e osserverete le mie leggi, seguendole. Io sono il Signore, vostro Dio.</p>
<p class="C18 V5">Osserverete dunque le mie leggi e le mie prescrizioni, mediante le quali, chiunque le metterà in pratica, vivrà. Io sono il Signore.</p>
<p class="C18 V6">Nessuno si accosterà a una sua consanguinea, per avere rapporti con lei. Io sono il Signore.</p>
<p class="C18 V7">Non recherai oltraggio a tuo padre avendo rapporti con tua madre: è tua madre; non scoprirai la sua nudità.</p>
<p class="C18 V8">Non scoprirai la nudità della tua matrigna; è la nudità di tuo padre.</p>
<p class="C18 V9">Non scoprirai la nudità di tua sorella, figlia di tuo padre o figlia di tua madre, sia nata in casa o fuori.</p>
<p class="C18 V10">Non scoprirai la nudità della figlia di tuo figlio o della figlia di tua figlia, perché è la tua propria nudità.</p>
<p class="C18 V11">Non scoprirai la nudità della figlia della tua matrigna, generata nella tua casa: è tua sorella.</p>
<p class="C18 V12">Non scoprirai la nudità della sorella di tuo padre; è carne di tuo padre.</p>
<p class="C18 V13">Non scoprirai la nudità della sorella di tua madre, perché è carne di tua madre.</p>
<p class="C18 V14">Non scoprirai la nudità del fratello di tuo padre, cioè non ti accosterai alla sua moglie: è tua zia.</p>
<p class="C18 V15">Non scoprirai la nudità di tua nuora: è la moglie di tuo figlio; non scoprirai la sua nudità.</p>
<p class="C18 V16">Non scoprirai la nudità di tua cognata: è la nudità di tuo fratello.</p>
<p class="C18 V17">Non scoprirai la nudità di una donna e di sua figlia; né prenderai la figlia di suo figlio, né la figlia di sua figlia per scoprirne la nudità: sono parenti carnali: è un'infamia.</p>
<p class="C18 V18">E quanto alla moglie, non prenderai inoltre la sorella di lei, per farne una rivale, mentre tua moglie è in vita.</p>
<p class="C18 V19">Non ti accosterai a donna per scoprire la sua nudità durante l'immondezza mestruale.</p>
<p class="C18 V20">Non peccherai con la moglie del tuo prossimo per contaminarti con lei.</p>
<p class="C18 V21">Non lascerai passare alcuno dei tuoi figli a Moloch e non profanerai il nome del tuo Dio. Io sono il Signore.</p>
<p class="C18 V22">Non avrai con maschio relazioni come si hanno con donna: è abominio.</p>
<p class="C18 V23">Non ti abbrutirai con alcuna bestia per contaminarti con essa; la donna non si abbrutirà con una bestia; è una perversione.</p>
<p class="C18 V24">Non vi contaminate con nessuna di tali nefandezze; poiché con tutte queste cose si sono contaminate le nazioni che io sto per scacciare davanti a voi.</p>
<p class="C18 V25">Il paese ne è stato contaminato; per questo ho punito la sua iniquità e il paese ha vomitato i suoi abitanti.</p>
<p class="C18 V26">Voi dunque osserverete le mie leggi e le mie prescrizioni e non commetterete nessuna di queste pratiche abominevoli: né colui che è nativo del paese, né il forestiero in mezzo a voi.</p>
<p class="C18 V27">Poiché tutte queste cose abominevoli le ha commesse la gente che vi era prima di voi e il paese ne è stato contaminato.</p>
<p class="C18 V28">Badate che, contaminandolo, il paese non vomiti anche voi, come ha vomitato la gente che vi abitava prima di voi.</p>
<p class="C18 V29">Perché quanti commetteranno qualcuna di queste pratiche abominevoli saranno eliminati dal loro popolo.</p>
<p class="C18 V30">Osserverete dunque i miei ordini e non imiterete nessuno di quei costumi abominevoli che sono stati praticati prima di voi, né vi contaminerete con essi. Io sono il Signore, il Dio vostro».</p>
<p class="C19 V1">Il Signore disse ancora a Mosè:</p>
<p class="C19 V2">«Parla a tutta la comunità degli Israeliti e ordina loro: Siate santi, perché io, il Signore, Dio vostro, sono santo.</p>
<p class="C19 V3">Ognuno rispetti sua madre e suo padre e osservi i miei sabati. Io sono il Signore, vostro Dio.</p>
<p class="C19 V4">Non rivolgetevi agli idoli, e non fatevi divinità di metallo fuso. Io sono il Signore, vostro Dio.</p>
<p class="C19 V5">Quando offrirete al Signore una vittima in sacrificio di comunione, offritela in modo da essergli graditi.</p>
<p class="C19 V6">La si mangerà il giorno stesso che l'avrete immolata o il giorno dopo; ciò che avanzerà fino al terzo giorno, lo brucerete nel fuoco.</p>
<p class="C19 V7">Se invece si mangiasse il terzo giorno, sarebbe cosa abominevole; il sacrificio non sarebbe gradito.</p>
<p class="C19 V8">Chiunque ne mangiasse, porterebbe la pena della sua iniquità, perché profanerebbe ciò che è sacro al Signore; quel tale sarebbe eliminato dal suo popolo.</p>
<p class="C19 V9">Quando mieterete la messe della vostra terra, non mieterete fino ai margini del campo, né raccoglierete ciò che resta da spigolare della messe;</p>
<p class="C19 V10">quanto alla tua vigna, non coglierai i racimoli e non raccoglierai gli acini caduti; li lascerai per il povero e per il forestiero. Io sono il Signore, vostro Dio.</p>
<p class="C19 V11">Non ruberete né userete inganno o menzogna gli uni a danno degli altri.</p>
<p class="C19 V12">Non giurerete il falso servendovi del mio nome; perché profaneresti il nome del tuo Dio. Io sono il Signore.</p>
<p class="C19 V13">Non opprimerai il tuo prossimo, né lo spoglierai di ciò che è suo; il salario del bracciante al tuo servizio non resti la notte presso di te fino al mattino dopo.</p>
<p class="C19 V14">Non disprezzerai il sordo, né metterai inciampo davanti al cieco, ma temerai il tuo Dio. Io sono il Signore.</p>
<p class="C19 V15">Non commetterete ingiustizia in giudizio; non tratterai con parzialità il povero, né userai preferenze verso il potente; ma giudicherai il tuo prossimo con giustizia.</p>
<p class="C19 V16">Non andrai in giro a spargere calunnie fra il tuo popolo né coopererai alla morte del tuo prossimo. Io sono il Signore.</p>
<p class="C19 V17">Non coverai nel tuo cuore odio contro il tuo fratello; rimprovera apertamente il tuo prossimo, così non ti caricherai d'un peccato per lui.</p>
<p class="C19 V18">Non ti vendicherai e non serberai rancore contro i figli del tuo popolo, ma amerai il tuo prossimo come te stesso. Io sono il Signore.</p>
<p class="C19 V19">Osserverete le mie leggi. Non accoppierai bestie di specie differenti; non seminerai il tuo campo con due sorta di seme, né porterai veste tessuta di due diverse materie.</p>
<p class="C19 V20">Se un uomo ha rapporti con donna che sia una schiava sposata ad altro uomo, ma non riscattata o affrancata, saranno tutti e due puniti; ma non messi a morte, perché essa non è libera.</p>
<p class="C19 V21">L'uomo condurrà al Signore, all'ingresso della tenda del convegno, in sacrificio di riparazione, un ariete;</p>
<p class="C19 V22">con questo ariete il sacerdote farà per lui il rito espiatorio davanti al Signore per il peccato da lui commesso; il peccato commesso gli sarà perdonato.</p>
<p class="C19 V23">Quando sarete entrati nel paese e vi avrete piantato ogni sorta d'alberi da frutto, ne considererete i frutti come non circoncisi; per tre anni saranno per voi come non circoncisi; non se ne dovrà mangiare.</p>
<p class="C19 V24">Ma nel quarto anno tutti i loro frutti saranno consacrati al Signore, come dono festivo.</p>
<p class="C19 V25">Nel quinto anno mangerete il frutto di quegli alberi; così essi continueranno a fruttare per voi. Io sono il Signore, vostro Dio.</p>
<p class="C19 V26">Non mangerete carne con il sangue. Non praticherete alcuna sorta di divinazione o di magia.</p>
<p class="C19 V27">Non vi taglierete in tondo i capelli ai lati del capo, né deturperai ai lati la tua barba.</p>
<p class="C19 V28">Non vi farete incisioni sul corpo per un defunto, né vi farete segni di tatuaggio. Io sono il Signore.</p>
<p class="C19 V29">Non profanare tua figlia, prostituendola, perché il paese non si dia alla prostituzione e non si riempia di infamie.</p>
<p class="C19 V30">Osserverete i miei sabati e porterete rispetto al mio santuario. Io sono il Signore.</p>
<p class="C19 V31">Non vi rivolgete ai negromanti né agli indovini; non li consultate per non contaminarvi per mezzo loro. Io sono il Signore, vostro Dio.</p>
<p class="C19 V32">Alzati davanti a chi ha i capelli bianchi, onora la persona del vecchio e temi il tuo Dio. Io sono il Signore.</p>
<p class="C19 V33">Quando un forestiero dimorerà presso di voi nel vostro paese, non gli farete torto.</p>
<p class="C19 V34">Il forestiero dimorante fra di voi lo tratterete come colui che è nato fra di voi; tu l'amerai come tu stesso perché anche voi siete stati forestieri nel paese d'Egitto. Io sono il Signore, vostro Dio.</p>
<p class="C19 V35">Non commetterete ingiustizie nei giudizi, nelle misure di lunghezza, nei pesi o nelle misure di capacità.</p>
<p class="C19 V36">Avrete bilance giuste, pesi giusti, efa giusto, hin giusto. Io sono il Signore, vostro Dio, che vi ho fatti uscire dal paese d'Egitto.</p>
<p class="C19 V37">Osserverete dunque tutte le mie leggi e tutte le mie prescrizioni e le metterete in pratica. Io sono il Signore».</p>
<p class="C20 V1">Il Signore disse ancora a Mosè:</p>
<p class="C20 V2">«Dirai agli Israeliti: Chiunque tra gli Israeliti o tra i forestieri che soggiornano in Israele darà qualcuno dei suoi figli a Moloch, dovrà essere messo a morte; il popolo del paese lo lapiderà.</p>
<p class="C20 V3">Anch'io volgerò la faccia contro quell'uomo e lo eliminerò dal suo popolo, perché ha dato qualcuno dei suoi figli a Moloch con l'intenzione di contaminare il mio santuario e profanare il mio santo nome.</p>
<p class="C20 V4">Se il popolo del paese chiude gli occhi quando quell'uomo dà qualcuno dei suoi figli a Moloch e non lo mette a morte,</p>
<p class="C20 V5">io volgerò la faccia contro quell'uomo e contro la sua famiglia ed eliminerò dal suo popolo lui con quanti si danno all'idolatria come lui, abbassandosi a venerare Moloch.</p>
<p class="C20 V6">Se un uomo si rivolge ai negromanti e agli indovini per darsi alle superstizioni dietro a loro, io volgerò la faccia contro quella persona e la eliminerò dal suo popolo.</p>
<p class="C20 V7">Santificatevi dunque e siate santi, perché io sono il Signore, vostro Dio.</p>
<p class="C20 V8">Osservate le mie leggi e mettetele in pratica. Io sono il Signore che vi vuole fare santi.</p>
<p class="C20 V9">Chiunque maltratta suo padre o sua madre dovrà essere messo a morte; ha maltrattato suo padre o sua madre: il suo sangue ricadrà su di lui.</p>
<p class="C20 V10">Se uno commette adulterio con la moglie del suo prossimo, l'adùltero e l'adùltera dovranno esser messi a morte.</p>
<p class="C20 V11">Se uno ha rapporti con la matrigna, egli scopre la nudità del padre; tutti e due dovranno essere messi a morte; il loro sangue ricadrà su di essi.</p>
<p class="C20 V12">Se uno ha rapporti con la nuora, tutti e due dovranno essere messi a morte; hanno commesso un abominio; il loro sangue ricadrà su di essi.</p>
<p class="C20 V13">Se uno ha rapporti con un uomo come con una donna, tutti e due hanno commesso un abominio; dovranno essere messi a morte; il loro sangue ricadrà su di loro.</p>
<p class="C20 V14">Se uno prende in moglie la figlia e la madre, è un delitto; si bruceranno con il fuoco lui ed esse, perché non ci sia fra di voi tale delitto.</p>
<p class="C20 V15">L'uomo che si abbrutisce con una bestia dovrà essere messo a morte; dovrete uccidere anche la bestia.</p>
<p class="C20 V16">Se una donna si accosta a una bestia per lordarsi con essa, ucciderai la donna e la bestia; tutte e due dovranno essere messe a morte; il loro sangue ricadrà su di loro.</p>
<p class="C20 V17">Se uno prende la propria sorella, figlia di suo padre o figlia di sua madre, e vede la nudità di lei ed essa vede la nudità di lui, è un'infamia; tutti e due saranno eliminati alla presenza dei figli del loro popolo; quel tale ha scoperto la nudità della propria sorella; dovrà portare la pena della sua iniquità.</p>
<p class="C20 V18">Se uno ha un rapporto con una donna durante le sue regole e ne scopre la nudità, quel tale ha scoperto la sorgente di lei ed essa ha scoperto la sorgente del proprio sangue; perciò tutti e due saranno eliminati dal loro popolo.</p>
<p class="C20 V19">Non scoprirai la nudità della sorella di tua madre o della sorella di tuo padre; chi lo fa scopre la sua stessa carne; tutti e due porteranno la pena della loro iniquità.</p>
<p class="C20 V20">Se uno ha rapporti con la moglie di suo zio, scopre la nudità di suo zio; tutti e due porteranno la pena del loro peccato; dovranno morire senza figli.</p>
<p class="C20 V21">Se uno prende la moglie del fratello, è una impurità, egli ha scoperto la nudità del fratello; non avranno figli.</p>
<p class="C20 V22">Osserverete dunque tutte le mie leggi e tutte le mie prescrizioni e le metterete in pratica, perché il paese dove io vi conduco ad abitare non vi rigetti.</p>
<p class="C20 V23">Non seguirete le usanze delle nazioni che io sto per scacciare dinanzi a voi; esse hanno fatto tutte quelle cose, perciò le ho in abominio</p>
<p class="C20 V24">e vi ho detto: Voi possiederete il loro paese; ve lo darò in proprietà; è un paese dove scorre il latte e il miele. Io il Signore vostro Dio vi ho separati dagli altri popoli.</p>
<p class="C20 V25">Farete dunque distinzione tra animali mondi e immondi, fra uccelli immondi e mondi e non vi renderete abominevoli, mangiando animali, uccelli o esseri che strisciano sulla terra e che io vi ho fatto distinguere come immondi.</p>
<p class="C20 V26">Sarete santi per me, poiché io, il Signore, sono santo e vi ho separati dagli altri popoli, perché siate miei.</p>
<p class="C20 V27">Se uomo o donna, in mezzo a voi, eserciteranno la negromanzia o la divinazione, dovranno essere messi a morte; saranno lapidati e il loro sangue ricadrà su di essi».</p>
<p class="C21 V1">Il Signore disse a Mosè: «Parla ai sacerdoti, figli di Aronne, e riferisci loro: Un sacerdote non dovrà rendersi immondo per il contatto con un morto della sua parentela,</p>
<p class="C21 V2">se non per un suo parente stretto, cioè per sua madre, suo padre, suo figlio, sua figlia, suo fratello</p>
<p class="C21 V3">e sua sorella ancora vergine, che viva con lui e non sia ancora maritata; per questa può esporsi alla immondezza.</p>
<p class="C21 V4">Signore tra i suoi parenti, non si dovrà contaminare, profanando se stesso.</p>
<p class="C21 V5">I sacerdoti non si faranno tonsure sul capo, né si raderanno ai lati la barba né si faranno incisioni nella carne.</p>
<p class="C21 V6">Saranno santi per il loro Dio e non profaneranno il nome del loro Dio, perché offrono al Signore sacrifici consumati dal fuoco, pane del loro Dio; perciò saranno santi.</p>
<p class="C21 V7">Non prenderanno in moglie una prostituta o già disonorata; né una donna ripudiata dal marito, perché sono santi per il loro Dio.</p>
<p class="C21 V8">Tu considererai dunque il sacerdote come santo, perché egli offre il pane del tuo Dio: sarà per te santo, perché io, il Signore, che vi santifico, sono santo.</p>
<p class="C21 V9">Se la figlia di un sacerdote si disonora prostituendosi, disonora suo padre; sarà arsa con il fuoco.</p>
<p class="C21 V10">Il sacerdote, quello che è il sommo tra i suoi fratelli, sul capo del quale è stato sparso l'olio dell'unzione e ha ricevuto l'investitura, indossando le vesti sacre, non dovrà scarmigliarsi i capelli né stracciarsi le vesti.</p>
<p class="C21 V11">Non si avvicinerà ad alcun cadavere; non si renderà immondo neppure per suo padre e per sua madre.</p>
<p class="C21 V12">Non uscirà dal santuario e non profanerà il santuario del suo Dio, perché la consacrazione è su di lui mediante l'olio dell'unzione del suo Dio. Io sono il Signore.</p>
<p class="C21 V13">Sposerà una vergine.</p>
<p class="C21 V14">Non potrà sposare né una vedova, né una divorziata, né una disonorata, né una prostituta; ma prenderà in moglie una vergine della sua gente.</p>
<p class="C21 V15">Così non disonorerà la sua discendenza in mezzo al suo popolo; poiché io sono il Signore che lo santifico».</p>
<p class="C21 V16">Il Signore disse ancora a Mosè:</p>
<p class="C21 V17">«Parla ad Aronne e digli: Nelle generazioni future nessun uomo della tua stirpe, che abbia qualche deformità, potrà accostarsi ad offrire il pane del suo Dio;</p>
<p class="C21 V18">perché nessun uomo che abbia qualche deformità potrà accostarsi: né il cieco, né lo zoppo, né chi abbia il viso deforme per difetto o per eccesso,</p>
<p class="C21 V19">né chi abbia una frattura al piede o alla mano,</p>
<p class="C21 V20">né un gobbo, né un nano, né chi abbia una macchia nell'occhio o la scabbia o piaghe purulente o sia eunuco.</p>
<p class="C21 V21">Nessun uomo della stirpe del sacerdote Aronne, con qualche deformità, si accosterà ad offrire i sacrifici consumati dal fuoco in onore del Signore. Ha un difetto: non si accosti quindi per offrire il pane del suo Dio.</p>
<p class="C21 V22">Potrà mangiare il pane del suo Dio, le cose sacrosante e le cose sante;</p>
<p class="C21 V23">ma non potrà avvicinarsi al velo, né accostarsi all'altare, perché ha una deformità. Non dovrà profanare i miei luoghi santi, perché io sono il Signore che li santifico».</p>
<p class="C21 V24">Così parlò ad Aronne, ai suoi figli e a tutti gli Israeliti.</p>
<p class="C22 V1">Il Signore disse ancora a Mosè:</p>
<p class="C22 V2">«Ordina ad Aronne e ai suoi figli che si astengano dalle cose sante a me consacrate dagli Israeliti e non profanino il mio santo nome. Io sono il Signore.</p>
<p class="C22 V3">Ordina loro: Qualunque uomo della vostra discendenza che nelle generazioni future si accosterà, in stato d'immondezza, alle cose sante consacrate dagli Israeliti al Signore, sarà eliminato davanti a me. Io sono il Signore.</p>
<p class="C22 V4">Nessun uomo della stirpe di Aronne, affetto da lebbra o da gonorrea, potrà mangiare le cose sante, finché non sia mondo. Così sarà di chi abbia toccato qualunque persona immonda per contatto con un cadavere o abbia avuto una emissione seminale</p>
<p class="C22 V5">o di chi abbia toccato qualsiasi rettile da cui abbia contratto immondezza oppure un uomo che gli abbia comunicato un'immondezza di qualunque specie.</p>
<p class="C22 V6">La persona che abbia avuto tali contatti sarà immonda fino alla sera e non mangerà le cose sante prima di essersi lavato il corpo nell'acqua;</p>
<p class="C22 V7">dopo il tramonto del sole sarà monda e allora potrà mangiare le cose sante, perché esse sono il suo vitto.</p>
<p class="C22 V8">Il sacerdote non mangerà carne di bestia morta naturalmente o sbranata, per non rendersi immondo. Io sono il Signore.</p>
<p class="C22 V9">Osserveranno dunque ciò che ho comandato, altrimenti porteranno la pena del loro peccato e moriranno per aver profanato le cose sante. Io sono il Signore che li santifico.</p>
<p class="C22 V10">Nessun estraneo mangerà le cose sante: né l'ospite di un sacerdote o il salariato potrà mangiare le cose sante.</p>
<p class="C22 V11">Ma una persona, che il sacerdote avrà comprata con il denaro, ne potrà mangiare: così anche quelli che gli sono nati in casa: questi potranno mangiare il suo pane.</p>
<p class="C22 V12">La figlia di un sacerdote, sposata con un estraneo, non potrà mangiare le cose sante offerte mediante il rito dell'elevazione.</p>
<p class="C22 V13">Se invece la figlia del sacerdote è rimasta vedova o è stata ripudiata e non ha figli, se torna a stare da suo padre come quando era giovane, potrà mangiare il pane del padre; mentre nessun estraneo al sacerdozio potrà mangiarne.</p>
<p class="C22 V14">Se uno mangia per errore una cosa santa, darà al sacerdote il valore della cosa santa, aggiungendovi un quinto.</p>
<p class="C22 V15">I sacerdoti non profaneranno dunque le cose sante degli Israeliti, che essi offrono al Signore con la rituale elevazione,</p>
<p class="C22 V16">e non faranno portare loro la pena del peccato di cui si renderebbero colpevoli, mangiando le loro cose sante; poiché io sono il Signore che le santifico».</p>
<p class="C22 V17">Il Signore disse a Mosè:</p>
<p class="C22 V18">«Parla ad Aronne, ai suoi figli, a tutti gli Israeliti e ordina loro: Chiunque della casa d'Israele o dei forestieri dimoranti in Israele presenta in olocausto al Signore un'offerta per qualsiasi voto o dono volontario,</p>
<p class="C22 V19">per essere gradito, dovrà offrire un maschio, senza difetto, di buoi, di pecore o di capre.</p>
<p class="C22 V20">Non offrirete nulla con qualche difetto, perché non sarebbe gradito.</p>
<p class="C22 V21">Se uno offre al Signore, in sacrificio di comunione, un bovino o un ovino, sia per sciogliere un voto, sia come offerta volontaria, la vittima, perché sia gradita, dovrà essere perfetta: senza difetti.</p>
<p class="C22 V22">Non offrirete al Signore nessuna vittima cieca o storpia o mutilata o con ulceri o con la scabbia o con piaghe purulente; non ne farete sull'altare un sacrificio consumato dal fuoco in onore del Signore.</p>
<p class="C22 V23">Come offerta volontaria potrai presentare un bue o una pecora che abbia un membro troppo lungo o troppo corto; ma come offerta per qualche voto non sarebbe gradita.</p>
<p class="C22 V24">Non offrirete al Signore un animale con i testicoli ammaccati o schiacciati o strappati o tagliati. Tali cose non farete nel vostro paese,</p>
<p class="C22 V25">né accetterete dallo straniero alcuna di queste vittime per offrirla come pane in onore del vostro Dio; essendo mutilate, difettose, non sarebbero gradite per il vostro bene».</p>
<p class="C22 V26">Il Signore aggiunse a Mosè:</p>
<p class="C22 V27">«Quando nascerà un vitello o un agnello o un capretto, starà sette giorni sotto la madre; dall'ottavo giorno in poi, sarà gradito come vittima da consumare con il fuoco per il Signore.</p>
<p class="C22 V28">Non scannerete vacca o pecora lo stesso giorno con il suo piccolo.</p>
<p class="C22 V29">Quando offrirete al Signore un sacrificio di ringraziamento, offritelo in modo che sia gradito.</p>
<p class="C22 V30">La vittima sarà mangiata il giorno stesso; non ne lascerete nulla fino al mattino. Io sono il Signore.</p>
<p class="C22 V31">Osserverete dunque i miei comandi e li metterete in pratica. Io sono il Signore.</p>
<p class="C22 V32">Non profanerete il mio santo nome, perché io mi manifesti santo in mezzo agli Israeliti. Io sono il Signore che vi santifico,</p>
<p class="C22 V33">che vi ho fatto uscire dal paese d'Egitto per essere vostro Dio. Io sono il Signore».</p>
<p class="C23 V1">Il Signore disse ancora a Mosè:</p>
<p class="C23 V2">«Parla agli Israeliti e riferisci loro: Ecco le solennità del Signore, che voi proclamerete come sante convocazioni. Queste sono le mie solennità.</p>
<p class="C23 V3">Durante sei giorni si attenderà al lavoro; ma il settimo giorno è sabato, giorno di assoluto riposo e di santa convocazione. Non farete in esso lavoro alcuno; è un riposo in onore del Signore in tutti i luoghi dove abiterete.</p>
<p class="C23 V4">Queste sono le solennità del Signore, le sante convocazioni che proclamerete nei tempi stabiliti.</p>
<p class="C23 V5">Il primo mese, al decimoquarto giorno, al tramonto del sole sarà la pasqua del Signore;</p>
<p class="C23 V6">il quindici dello stesso mese sarà la festa degli azzimi in onore del Signore; per sette giorni mangerete pane senza lievito.</p>
<p class="C23 V7">Il primo giorno sarà per voi santa convocazione; non farete in esso alcun lavoro servile;</p>
<p class="C23 V8">per sette giorni offrirete al Signore sacrifici consumati dal fuoco. Il settimo giorno vi sarà la santa convocazione: non farete alcun lavoro servile».</p>
<p class="C23 V9">Il Signore aggiunse a Mosè:</p>
<p class="C23 V10">«Parla agli Israeliti e ordina loro: Quando sarete entrati nel paese che io vi dò e ne mieterete la messe, porterete al sacerdote un covone, come primizia del vostro raccolto;</p>
<p class="C23 V11">il sacerdote agiterà con gesto rituale il covone davanti al Signore, perché sia gradito per il vostro bene; il sacerdote l'agiterà il giorno dopo il sabato.</p>
<p class="C23 V12">Quando farete il rito di agitazione del covone, offrirete un agnello di un anno, senza difetto, in olocausto al Signore.</p>
<p class="C23 V13">L'oblazione che l'accompagna sarà di due decimi di efa di fior di farina intrisa nell'olio, come sacrificio consumato dal fuoco, profumo soave in onore del Signore; la libazione sarà di un quarto di hin di vino.</p>
<p class="C23 V14">Non mangerete pane, né grano abbrustolito, né spighe fresche, prima di quel giorno, prima di aver portato l'offerta al vostro Dio. È una legge perenne di generazione in generazione, in tutti i luoghi dove abiterete.</p>
<p class="C23 V15">Dal giorno dopo il sabato, cioè dal giorno che avrete portato il covone da offrire con il rito di agitazione, conterete sette settimane complete.</p>
<p class="C23 V16">Conterete cinquanta giorni fino all'indomani del settimo sabato e offrirete al Signore una nuova oblazione.</p>
<p class="C23 V17">Porterete dai luoghi dove abiterete due pani per offerta con rito di agitazione, i quali saranno di due decimi di efa di fior di farina e li farete cuocere lievitati; sono le primizie in onore del Signore.</p>
<p class="C23 V18">Oltre quei pani offrirete sette agnelli dell'anno, senza difetto, un torello e due arieti: saranno un olocausto per il Signore insieme con la loro oblazione e le loro libazioni; sarà un sacrificio di soave profumo, consumato dal fuoco in onore del Signore.</p>
<p class="C23 V19">Offrirete un capro come sacrificio espiatorio e due agnelli dell'anno come sacrificio di comunione.</p>
<p class="C23 V20">Il sacerdote agiterà ritualmente gli agnelli insieme con il pane delle primizie come offerta da agitare davanti al Signore; tanto i pani, quanto i due agnelli consacrati al Signore saranno riservati al sacerdote.</p>
<p class="C23 V21">In quel medesimo giorno dovrete indire una festa e avrete la santa convocazione. Non farete alcun lavoro servile. È una legge perenne, di generazione in generazione, in tutti i luoghi dove abiterete.</p>
<p class="C23 V22">Quando mieterete la messe della vostra terra, non mieterete fino al margine del campo e non raccoglierai ciò che resta da spigolare del tuo raccolto; lo lascerai per il povero e per il forestiero. Io sono il Signore, il vostro Dio».</p>
<p class="C23 V23">Il Signore disse a Mosè:</p>
<p class="C23 V24">«Parla agli Israeliti e ordina loro: Nel settimo mese, il primo giorno del mese sarà per voi riposo assoluto, una proclamazione fatta a suon di tromba, una santa convocazione.</p>
<p class="C23 V25">Non farete alcun lavoro servile e offrirete sacrifici consumati dal fuoco in onore del Signore».</p>
<p class="C23 V26">Il Signore disse ancora a Mosè:</p>
<p class="C23 V27">«Il decimo giorno di questo settimo mese sarà il giorno dell'espiazione; terrete una santa convocazione, vi mortificherete e offrirete sacrifici consumati dal fuoco in onore del Signore.</p>
<p class="C23 V28">In quel giorno non farete alcun lavoro; poiché è il giorno dell'espiazione, per espiare per voi davanti al Signore, vostro Dio.</p>
<p class="C23 V29">Ogni persona che non si mortificherà in quel giorno, sarà eliminata dal suo popolo.</p>
<p class="C23 V30">Ogni persona che farà in quel giorno un qualunque lavoro, io la eliminerò dal suo popolo.</p>
<p class="C23 V31">Non farete alcun lavoro. È una legge perenne di generazione in generazione, in tutti i luoghi dove abiterete.</p>
<p class="C23 V32">Sarà per voi un sabato di assoluto riposo e dovrete mortificarvi: il nono giorno del mese, dalla sera alla sera dopo, celebrerete il vostro sabato».</p>
<p class="C23 V33">Il Signore aggiunse a Mosè:</p>
<p class="C23 V34">«Parla agli Israeliti e riferisci loro: Il quindici di questo settimo mese sarà la festa delle capanne per sette giorni, in onore del Signore.</p>
<p class="C23 V35">Il primo giorno vi sarà una santa convocazione; non farete alcun lavoro servile.</p>
<p class="C23 V36">Per sette giorni offrirete vittime consumate dal fuoco in onore del Signore. L'ottavo giorno terrete la santa convocazione e offrirete al Signore sacrifici consumati con il fuoco. È giorno di riunione; non farete alcun lavoro servile.</p>
<p class="C23 V37">Queste sono le solennità del Signore nelle quali proclamerete sante convocazioni, perché si offrano al Signore sacrifici consumati dal fuoco, olocausti e oblazioni, vittime e libazioni, ogni cosa nel giorno stabilito, oltre i sabati del Signore,</p>
<p class="C23 V38">oltre i vostri doni, oltre tutti i vostri voti e tutte le offerte volontarie che presenterete al Signore.</p>
<p class="C23 V39">Ora il quindici del settimo mese, quando avrete raccolto i frutti della terra, celebrerete una festa al Signore per sette giorni; il primo giorno sarà di assoluto riposo e così l'ottavo giorno.</p>
<p class="C23 V40">Il primo giorno prenderete frutti degli alberi migliori: rami di palma, rami con dense foglie e salici di torrente e gioirete davanti al Signore vostro Dio per sette giorni.</p>
<p class="C23 V41">Celebrerete questa festa in onore del Signore, per sette giorni, ogni anno. È una legge perenne di generazione in generazione. La celebrerete il settimo mese.</p>
<p class="C23 V42">Dimorerete in capanne per sette giorni; tutti i cittadini d'Israele dimoreranno in capanne,</p>
<p class="C23 V43">perché i vostri discendenti sappiano che io ho fatto dimorare in capanne gli Israeliti, quando li ho condotti fuori dal paese d'Egitto. Io sono il Signore vostro Dio».</p>
<p class="C23 V44">E Mosè diede così agli Israeliti le istruzioni relative alle solennità del Signore.</p>
<p class="C24 V1">Il Signore disse ancora a Mosè:</p>
<p class="C24 V2">«Ordina agli Israeliti che ti portino olio puro di olive schiacciate per il candelabro, per tenere le lampade sempre accese.</p>
<p class="C24 V3">Aronne lo preparerà nella tenda del convegno, fuori del velo che sta davanti alla testimonianza, perché le lampade ardano sempre, da sera a mattina, davanti al Signore. È una legge perenne, di generazione in generazione.</p>
<p class="C24 V4">Egli le disporrà sul candelabro d'oro puro, perché ardano sempre davanti al Signore.</p>
<p class="C24 V5">Prenderai anche fior di farina e ne farai cuocere dodici focacce; ogni focaccia sarà di due decimi di efa.</p>
<p class="C24 V6">Le disporrai su due pile, sei per pila, sulla tavola d'oro puro davanti al Signore.</p>
<p class="C24 V7">Porrai incenso puro sopra ogni pila e sarà sul pane come memoriale, come sacrificio espiatorio consumato dal fuoco in onore del Signore.</p>
<p class="C24 V8">Ogni giorno di sabato si disporranno i pani davanti al Signore sempre; saranno forniti dagli Israeliti; è alleanza.</p>
<p class="C24 V9">I pani saranno riservati ad Aronne e ai suoi figli: essi li mangeranno in luogo santo; perché saranno per loro cosa santissima tra i sacrifici in onore del Signore. È una legge perenne».</p>
<p class="C24 V10">Ora il figlio di una donna israelita e di un egiziano uscì in mezzo agli Israeliti; nell'accampamento, fra questo figlio della donna israelita e un israelita, scoppiò una lite.</p>
<p class="C24 V11">Il figlio della Israelita bestemmiò il nome del Signore, imprecando; perciò fu condotto da Mosè. La madre di quel tale si chiamava Selòmit, figlia di Dibri, della tribù di Dan.</p>
<p class="C24 V12">Lo misero sotto sorveglianza, finché fosse deciso che cosa fare per ordine del Signore.</p>
<p class="C24 V13">Il Signore parlò a Mosè:</p>
<p class="C24 V14">«Conduci quel bestemmiatore fuori dell'accampamento; quanti lo hanno udito posino le mani sul suo capo e tutta la comunità lo lapiderà.</p>
<p class="C24 V15">Parla agli Israeliti e di' loro: Chiunque maledirà il suo Dio, porterà la pena del suo peccato.</p>
<p class="C24 V16">Chi bestemmia il nome del Signore dovrà essere messo a morte: tutta la comunità lo dovrà lapidare. Straniero o nativo del paese, se ha bestemmiato il nome del Signore, sarà messo a morte.</p>
<p class="C24 V17">Chi percuote a morte un uomo dovrà essere messo a morte.</p>
<p class="C24 V18">Chi percuote a morte un capo di bestiame lo pagherà: vita per vita.</p>
<p class="C24 V19">Se uno farà una lesione al suo prossimo, si farà a lui come egli ha fatto all'altro:</p>
<p class="C24 V20">frattura per frattura, occhio per occhio, dente per dente; gli si farà la stessa lesione che egli ha fatta all'altro.</p>
<p class="C24 V21">Chi uccide un capo di bestiame lo pagherà; ma chi uccide un uomo sarà messo a morte.</p>
<p class="C24 V22">Ci sarà per voi una sola legge per il forestiero e per il cittadino del paese; poiché io sono il Signore vostro Dio».</p>
<p class="C24 V23">Mosè ne riferì agli Israeliti ed essi condussero quel bestemmiatore fuori dell'accampamento e lo lapidarono. Così gli Israeliti eseguirono quello che il Signore aveva ordinato a Mosè.</p>
<p class="C25 V1">Il Signore disse ancora a Mosè sul monte Sinai:</p>
<p class="C25 V2">«Parla agli Israeliti e riferisci loro: Quando entrerete nel paese che io vi dò, la terra dovrà avere il suo sabato consacrato al Signore.</p>
<p class="C25 V3">Per sei anni seminerai il tuo campo e poterai la tua vigna e ne raccoglierai i frutti;</p>
<p class="C25 V4">ma il settimo anno sarà come sabato, un riposo assoluto per la terra, un sabato in onore del Signore; non seminerai il tuo campo e non poterai la tua vigna.</p>
<p class="C25 V5">Non mieterai quello che nascerà spontaneamente dal seme caduto nella tua mietitura precedente e non vendemmierai l'uva della vigna che non avrai potata; sarà un anno di completo riposo per la terra.</p>
<p class="C25 V6">Ciò che la terra produrrà durante il suo riposo servirà di nutrimento a te, al tuo schiavo, alla tua schiava, al tuo bracciante e al forestiero che è presso di te;</p>
<p class="C25 V7">anche al tuo bestiame e agli animali che sono nel tuo paese servirà di nutrimento quanto essa produrrà.</p>
<p class="C25 V8">Conterai anche sette settimane di anni, cioè sette volte sette anni; queste sette settimane di anni faranno un periodo di quarantanove anni.</p>
<p class="C25 V9">Al decimo giorno del settimo mese, farai squillare la tromba dell'acclamazione; nel giorno dell'espiazione farete squillare la tromba per tutto il paese.</p>
<p class="C25 V10">Dichiarerete santo il cinquantesimo anno e proclamerete la liberazione nel paese per tutti i suoi abitanti. Sarà per voi un giubileo; ognuno di voi tornerà nella sua proprietà e nella sua famiglia.</p>
<p class="C25 V11">Il cinquantesimo anno sarà per voi un giubileo; non farete né semina, né mietitura di quanto i campi produrranno da sé, né farete la vendemmia delle vigne non potate.</p>
<p class="C25 V12">Poiché è il giubileo; esso vi sarà sacro; potrete però mangiare il prodotto che daranno i campi.</p>
<p class="C25 V13">In quest'anno del giubileo, ciascuno tornerà in possesso del suo.</p>
<p class="C25 V14">Quando vendete qualche cosa al vostro prossimo o quando acquistate qualche cosa dal vostro prossimo, nessuno faccia torto al fratello.</p>
<p class="C25 V15">Regolerai l'acquisto che farai dal tuo prossimo in base al numero degli anni trascorsi dopo l'ultimo giubileo: egli venderà a te in base agli anni di rendita.</p>
<p class="C25 V16">Quanti più anni resteranno, tanto più aumenterai il prezzo; quanto minore sarà il tempo, tanto più ribasserai il prezzo; perché egli ti vende la somma dei raccolti.</p>
<p class="C25 V17">Nessuno di voi danneggi il fratello, ma temete il vostro Dio, poiché io sono il Signore vostro Dio.</p>
<p class="C25 V18">Metterete in pratica le mie leggi e osserverete le mie prescrizioni, le adempirete e abiterete il paese tranquilli.</p>
<p class="C25 V19">La terra produrrà frutti, voi ne mangerete a sazietà e vi abiterete tranquilli.</p>
<p class="C25 V20">Se dite: Che mangeremo il settimo anno, se non semineremo e non raccoglieremo i nostri prodotti?,</p>
<p class="C25 V21">io disporrò in vostro favore un raccolto abbondante per il sesto anno ed esso vi darà frutti per tre anni.</p>
<p class="C25 V22">L'ottavo anno seminerete e consumerete il vecchio raccolto fino al nono anno; mangerete il raccolto vecchio finché venga il nuovo.</p>
<p class="C25 V23">Le terre non si potranno vendere per sempre, perché la terra è mia e voi siete presso di me come forestieri e inquilini.</p>
<p class="C25 V24">Perciò, in tutto il paese che avrete in possesso, concederete il diritto di riscatto per quanto riguarda il suolo.</p>
<p class="C25 V25">Se il tuo fratello, divenuto povero, vende una parte della sua proprietà, colui che ha il diritto di riscatto, cioè il suo parente più stretto, verrà e riscatterà ciò che il fratello ha venduto.</p>
<p class="C25 V26">Se uno non ha chi possa fare il riscatto, ma giunge a procurarsi da sé la somma necessaria al riscatto,</p>
<p class="C25 V27">conterà le annate passate dopo la vendita, restituirà al compratore il valore degli anni che ancora rimangono e rientrerà così in possesso del suo patrimonio.</p>
<p class="C25 V28">Ma se non trova da sé la somma sufficiente a rimborsarlo, ciò che ha venduto rimarrà in mano al compratore fino all'anno del giubileo; al giubileo il compratore uscirà e l'altro rientrerà in possesso del suo patrimonio.</p>
<p class="C25 V29">Se uno vende una casa abitabile in una città recinta di mura, ha diritto al riscatto fino allo scadere dell'anno dalla vendita; il suo diritto di riscatto durerà un anno intero.</p>
<p class="C25 V30">Ma se quella casa, posta in una città recinta di mura, non è riscattata prima dello scadere di un intero anno, rimarrà sempre proprietà del compratore e dei suoi discendenti; il compratore non sarà tenuto a uscire al giubileo.</p>
<p class="C25 V31">Però le case dei villaggi non attorniati da mura vanno considerate come parte dei fondi campestri; potranno essere riscattate e al giubileo il compratore dovrà uscire.</p>
<p class="C25 V32">Quanto alle città dei leviti e alle case che essi vi possederanno, i leviti avranno il diritto perenne di riscatto.</p>
<p class="C25 V33">Se chi riscatta è un levita, in occasione del giubileo il compratore uscirà dalla casa comprata nella città levitica, perché le case delle città levitiche sono loro proprietà, in mezzo agli Israeliti.</p>
<p class="C25 V34">Neppure campi situati nei dintorni delle città levitiche si potranno vendere, perché sono loro proprietà perenne.</p>
<p class="C25 V35">Se il tuo fratello che è presso di te cade in miseria ed è privo di mezzi, aiutalo, come un forestiero e inquilino, perché possa vivere presso di te.</p>
<p class="C25 V36">Non prendere da lui interessi, né utili; ma temi il tuo Dio e fa' vivere il tuo fratello presso di te.</p>
<p class="C25 V37">Non gli presterai il denaro a interesse, né gli darai il vitto a usura.</p>
<p class="C25 V38">Io sono il Signore vostro Dio, che vi ho fatto uscire dal paese d'Egitto, per darvi il paese di Canaan, per essere il vostro Dio.</p>
<p class="C25 V39">Se il tuo fratello che è presso di te cade in miseria e si vende a te, non farlo lavorare come schiavo;</p>
<p class="C25 V40">sia presso di te come un bracciante, come un inquilino. Ti servirà fino all'anno del giubileo;</p>
<p class="C25 V41">allora se ne andrà da te insieme con i suoi figli, tornerà nella sua famiglia e rientrerà nella proprietà dei suoi padri.</p>
<p class="C25 V42">Poiché essi sono miei servi, che io ho fatto uscire dal paese d'Egitto; non debbono essere venduti come si vendono gli schiavi.</p>
<p class="C25 V43">Non lo tratterai con asprezza, ma temerai il tuo Dio.</p>
<p class="C25 V44">Quanto allo schiavo e alla schiava, che avrai in proprietà, potrete prenderli dalle nazioni che vi circondano; da queste potrete comprare lo schiavo e la schiava.</p>
<p class="C25 V45">Potrete anche comprarne tra i figli degli stranieri, stabiliti presso di voi e tra le loro famiglie che sono presso di voi, tra i loro figli nati nel vostro paese; saranno vostra proprietà.</p>
<p class="C25 V46">Li potrete lasciare in eredità ai vostri figli dopo di voi, come loro proprietà; vi potrete servire sempre di loro come di schiavi; ma quanto ai vostri fratelli, gli Israeliti, ognuno nei riguardi dell'altro, non lo tratterai con asprezza.</p>
<p class="C25 V47">Se un forestiero stabilito presso di te diventa ricco e il tuo fratello si grava di debiti con lui e si vende al forestiero stabilito presso di te o a qualcuno della sua famiglia,</p>
<p class="C25 V48">dopo che si è venduto, ha il diritto di riscatto; lo potrà riscattare uno dei suoi fratelli</p>
<p class="C25 V49">o suo zio o il figlio di suo zio; lo potrà riscattare uno dei parenti dello stesso suo sangue o, se ha i mezzi di farlo, potrà riscattarsi da sé.</p>
<p class="C25 V50">Farà il calcolo con il suo compratore, dall'anno che gli si è venduto all'anno del giubileo; il prezzo da pagare sarà in proporzione del numero degli anni, valutando le sue giornate come quelle di un bracciante.</p>
<p class="C25 V51">Se vi sono ancora molti anni per arrivare al giubileo, pagherà il riscatto in ragione di questi anni e in proporzione del prezzo per il quale fu comprato;</p>
<p class="C25 V52">se rimangono pochi anni per arrivare al giubileo, farà il calcolo con il suo compratore e pagherà il prezzo del suo riscatto in ragione di quegli anni.</p>
<p class="C25 V53">Resterà presso di lui come un bracciante preso a servizio anno per anno; il padrone non dovrà trattarlo con asprezza sotto i suoi occhi.</p>
<p class="C25 V54">Se non è riscattato in alcuno di quei modi, se ne andrà libero l'anno del giubileo: lui con i suoi figli.</p>
<p class="C25 V55">Poiché gli Israeliti sono miei servi; miei servi, che ho fatto uscire dal paese d'Egitto. Io sono il Signore vostro Dio».</p>
<p class="C26 V1">«Non vi farete idoli, né vi erigerete immagini scolpite o stele, né permetterete che nel vostro paese vi sia pietra ornata di figure, per prostrarvi davanti ad essa; poiché io sono il Signore vostro Dio.</p>
<p class="C26 V2">Osserverete i miei sabati e porterete rispetto al mio santuario. Io sono il Signore.</p>
<p class="C26 V3">Se seguirete le mie leggi, se osserverete i miei comandi e li metterete in pratica,</p>
<p class="C26 V4">io vi darò le piogge alla loro stagione, la terra darà prodotti e gli alberi della campagna daranno frutti.</p>
<p class="C26 V5">La trebbiatura durerà per voi fino alla vendemmia e la vendemmia durerà fino alla semina; avrete cibo a sazietà e abiterete tranquilli il vostro paese.</p>
<p class="C26 V6">Io stabilirò la pace nel paese; nessuno vi incuterà terrore; vi coricherete e farò sparire dal paese le bestie nocive e la spada non passerà per il vostro paese.</p>
<p class="C26 V7">Voi inseguirete i vostri nemici ed essi cadranno dinanzi a voi colpiti di spada.</p>
<p class="C26 V8">Cinque di voi ne inseguiranno cento, cento di voi ne inseguiranno diecimila e i vostri nemici cadranno dinanzi a voi colpiti di spada.</p>
<p class="C26 V9">Io mi volgerò a voi, vi renderò fecondi e vi moltiplicherò e confermerò la mia alleanza con voi.</p>
<p class="C26 V10">Voi mangerete del vecchio raccolto, serbato a lungo, e dovrete metter via il raccolto vecchio per far posto al nuovo.</p>
<p class="C26 V11">Stabilirò la mia dimora in mezzo a voi e io non vi respingerò.</p>
<p class="C26 V12">Camminerò in mezzo a voi, sarò vostro Dio e voi sarete il mio popolo.</p>
<p class="C26 V13">Io sono il Signore vostro Dio, che vi ho fatto uscire dal paese d'Egitto; ho spezzato il vostro giogo e vi ho fatto camminare a testa alta.</p>
<p class="C26 V14">Ma se non mi ascolterete e se non metterete in pratica tutti questi comandi,</p>
<p class="C26 V15">se disprezzerete le mie leggi e rigetterete le mie prescrizioni, non mettendo in pratica tutti i miei comandi e infrangendo la mia alleanza,</p>
<p class="C26 V16">ecco che cosa farò a voi a mia volta: manderò contro di voi il terrore, la consunzione e la febbre, che vi faranno languire gli occhi e vi consumeranno la vita. Seminerete invano il vostro seme: se lo mangeranno i vostri nemici.</p>
<p class="C26 V17">Volgerò la faccia contro di voi e voi sarete sconfitti dai nemici; quelli che vi odiano vi opprimeranno e vi darete alla fuga, senza che alcuno vi insegua.</p>
<p class="C26 V18">Se nemmeno dopo questo mi ascolterete, io vi castigherò sette volte di più per i vostri peccati.</p>
<p class="C26 V19">Spezzerò la vostra forza superba, renderò il vostro cielo come ferro e la vostra terra come rame.</p>
<p class="C26 V20">Le vostre energie si consumeranno invano, poiché la vostra terra non darà prodotti e gli alberi della campagna non daranno frutti.</p>
<p class="C26 V21">Se vi opporrete a me e non mi ascolterete, io vi colpirò sette volte di più, secondo i vostri peccati.</p>
<p class="C26 V22">Manderò contro di voi le bestie selvatiche, che vi rapiranno i figli, stermineranno il vostro bestiame, vi ridurranno a un piccolo numero e le vostre strade diventeranno deserte.</p>
<p class="C26 V23">Se nonostante questi castighi, non vorrete correggervi per tornare a me, ma vi opporrete a me, anch'io mi opporrò a voi</p>
<p class="C26 V24">e vi colpirò sette volte di più per i vostri peccati.</p>
<p class="C26 V25">Manderò contro di voi la spada, vindice della mia alleanza; voi vi raccoglierete nelle vostre città, ma io manderò in mezzo a voi la peste e sarete dati in mano al nemico.</p>
<p class="C26 V26">Quando io avrò spezzato le riserve del pane, dieci donne faranno cuocere il vostro pane in uno stesso forno, ve lo riporteranno a peso e mangerete, ma non vi sazierete.</p>
<p class="C26 V27">Se, nonostante tutto questo, non vorrete darmi ascolto, ma vi opporrete a me,</p>
<p class="C26 V28">anch'io mi opporrò a voi con furore e vi castigherò sette volte di più per i vostri peccati.</p>
<p class="C26 V29">Mangerete perfino la carne dei vostri figli e mangerete la carne delle vostre figlie.</p>
<p class="C26 V30">Devasterò le vostre alture di culto, distruggerò i vostri altari per l'incenso, butterò i vostri cadaveri sui cadaveri dei vostri idoli e io vi avrò in abominio.</p>
<p class="C26 V31">Ridurrò le vostre città a deserti, devasterò i vostri santuari e non aspirerò più il profumo dei vostri incensi.</p>
<p class="C26 V32">Devasterò io stesso il vostro paese e i vostri nemici, che vi prenderanno dimora, ne saranno stupefatti.</p>
<p class="C26 V33">Quanto a voi, vi disperderò fra le nazioni e vi inseguirò con la spada sguainata; il vostro paese sarà desolato e le vostre città saranno deserte.</p>
<p class="C26 V34">Allora la terra godrà i suoi sabati per tutto il tempo in cui rimarrà desolata e voi sarete nel paese dei vostri nemici; allora la terra si riposerà e si compenserà dei suoi sabati.</p>
<p class="C26 V35">Finché rimarrà desolata, avrà il riposo che non le fu concesso da voi con i sabati, quando l'abitavate.</p>
<p class="C26 V36">A quelli che fra di voi saranno superstiti infonderò nel cuore costernazione, nel paese dei loro nemici: il fruscìo di una foglia agitata li metterà in fuga; fuggiranno come si fugge di fronte alla spada e cadranno senza che alcuno li insegua.</p>
<p class="C26 V37">Precipiteranno uno sopra l'altro come di fronte alla spada, senza che alcuno li insegua. Non potrete resistere dinanzi ai vostri nemici.</p>
<p class="C26 V38">Perirete fra le nazioni: il paese dei vostri nemici vi divorerà.</p>
<p class="C26 V39">Quelli che tra di voi saranno superstiti nei paesi dei loro nemici, si consumeranno a causa delle proprie iniquità; anche a causa delle iniquità dei loro padri periranno.</p>
<p class="C26 V40">Dovranno confessare la loro iniquità e l'iniquità dei loro padri: per essere stati infedeli nei miei riguardi ed essersi opposti a me;</p>
<p class="C26 V41">peccati per i quali anche io mi sono opposto a loro e li ho deportati nel paese dei loro nemici. Allora il loro cuore non circonciso si umilierà e allora sconteranno la loro colpa.</p>
<p class="C26 V42">Io mi ricorderò della mia alleanza con Giacobbe, dell'alleanza con Isacco e dell'alleanza con Abramo e mi ricorderò del paese.</p>
<p class="C26 V43">Quando dunque il paese sarà abbandonato da loro e godrà i suoi sabati, mentre rimarrà deserto, senza di loro, essi sconteranno la loro colpa, per avere disprezzato le mie prescrizioni ed essersi stancati delle mie leggi.</p>
<p class="C26 V44">Nonostante tutto questo, quando saranno nel paese dei loro nemici, io non li rigetterò e non mi stancherò di essi fino al punto d'annientarli del tutto e di rompere la mia alleanza con loro; poiché io sono il Signore loro Dio;</p>
<p class="C26 V45">ma per loro amore mi ricorderò dell'alleanza con i loro antenati, che ho fatto uscire dal paese d'Egitto davanti alle nazioni, per essere il loro Dio. Io sono il Signore».</p>
<p class="C26 V46">Questi sono gli statuti, le prescrizioni e le leggi che il Signore stabilì fra sé e gli Israeliti, sul monte Sinai, per mezzo di Mosè.</p>
<p class="C27 V1">Il Signore disse ancora a Mosè:</p>
<p class="C27 V2">«Parla agli Israeliti e riferisci loro: Quando uno deve soddisfare un voto, per la stima che dovrai fare delle persone votate al Signore,</p>
<p class="C27 V3">la tua stima sarà: per un maschio dai venti ai sessant'anni, cinquanta sicli d'argento, secondo il siclo del santuario;</p>
<p class="C27 V4">invece per una donna, la tua stima sarà di trenta sicli.</p>
<p class="C27 V5">Dai cinque ai venti anni, la tua stima sarà di venti sicli per un maschio e di dieci sicli per una femmina.</p>
<p class="C27 V6">Da un mese a cinque anni, la tua stima sarà di cinque sicli d'argento per un maschio e di tre sicli d'argento per una femmina.</p>
<p class="C27 V7">Dai sessant'anni in su, la tua stima sarà di quindici sicli per un maschio e di dieci sicli per una femmina.</p>
<p class="C27 V8">Se colui che ha fatto il voto è troppo povero per pagare la somma fissata da te, sarà presentato al sacerdote e il sacerdote ne farà la stima. Il sacerdote farà la stima in proporzione dei mezzi di colui che ha fatto il voto.</p>
<p class="C27 V9">Se si tratta di animali che possono essere presentati in offerta al Signore, ogni animale ceduto al Signore sarà cosa santa.</p>
<p class="C27 V10">Non lo si potrà commutare; né si potrà sostituire uno buono con uno cattivo né uno cattivo con uno buono; se anche uno vuole sostituire un animale all'altro, i due animali saranno cosa sacra.</p>
<p class="C27 V11">Se invece si tratta di qualunque animale immondo di cui non si può fare offerta al Signore, l'animale sarà presentato davanti al sacerdote;</p>
<p class="C27 V12">egli ne farà la stima, secondo che l'animale sarà buono o cattivo e si starà alla stima stabilita dal sacerdote.</p>
<p class="C27 V13">Ma se uno lo vuole riscattare, aggiungerà un quinto alla stima.</p>
<p class="C27 V14">Se uno consacra la sua casa come cosa sacra al Signore, il sacerdote ne farà la stima secondo che essa sarà buona o cattiva; si starà alla stima stabilita dal sacerdote.</p>
<p class="C27 V15">Se colui che ha consacrato la sua casa la vuole riscattare, aggiungerà un quinto al pezzo della stima e sarà sua.</p>
<p class="C27 V16">Se uno consacra al Signore un pezzo di terra di sua proprietà ereditaria, ne farai la stima in ragione della semente: cinquanta sicli d'argento per un homer di seme d'orzo.</p>
<p class="C27 V17">Se consacra la sua terra dall'anno del giubileo, il prezzo resterà intero secondo la stima;</p>
<p class="C27 V18">ma se la consacra dopo il giubileo, il sacerdote ne valuterà il prezzo in ragione degli anni che rimangono fino al giubileo e si farà una detrazione dalla stima.</p>
<p class="C27 V19">Se colui che ha consacrato il pezzo di terra lo vuole riscattare, aggiungerà un quinto al prezzo della stima e resterà suo.</p>
<p class="C27 V20">Se non riscatta il pezzo di terra e lo vende ad un altro, non lo si potrà più riscattare;</p>
<p class="C27 V21">ma quel pezzo di terra, quando al giubileo il compratore ne uscirà, sarà sacro al Signore, come un campo votato allo sterminio, e diventerà proprietà del sacerdote.</p>
<p class="C27 V22">Se uno consacra al Signore un pezzo di terra comprato, che non fa parte della sua proprietà ereditaria,</p>
<p class="C27 V23">il sacerdote valuterà la misura del prezzo fino all'anno del giubileo; quel tale pagherà il giorno stesso il prezzo fissato, come cosa consacrata al Signore.</p>
<p class="C27 V24">Nell'anno del giubileo la terra tornerà a colui da cui fu comprata e del cui patrimonio faceva parte.</p>
<p class="C27 V25">Tutte le tue stime si faranno in sicli del santuario; il siclo è di venti ghera.</p>
<p class="C27 V26">Tuttavia nessuno potrà consacrare i primogeniti del bestiame, i quali appartengono già al Signore, perché primogeniti: sia esso di grosso bestiame o di bestiame minuto, appartiene al Signore.</p>
<p class="C27 V27">Se si tratta di un animale immondo, lo si riscatterà al prezzo di stima, aggiungendovi un quinto; se non è riscattato, sarà venduto al prezzo di stima.</p>
<p class="C27 V28">Nondimeno quanto uno avrà consacrato al Signore con voto di sterminio, fra le cose che gli appartengono: persona, animale o pezzo di terra del suo patrimonio, non potrà essere né venduto né riscattato; ogni cosa votata allo sterminio è cosa santissima, riservata al Signore.</p>
<p class="C27 V29">Nessuna persona votata allo sterminio potrà essere riscattata; dovrà essere messa a morte.</p>
<p class="C27 V30">Ogni decima della terra, cioè delle granaglie del suolo, dei frutti degli alberi, appartiene al Signore; è cosa consacrata al Signore.</p>
<p class="C27 V31">Se uno vuole riscattare una parte della sua decima, vi aggiungerà il quinto.</p>
<p class="C27 V32">Ogni decima del bestiame grosso o minuto, e cioè il decimo capo di quanto passa sotto la verga del pastore, sarà consacrata al Signore.</p>
<p class="C27 V33">Non si farà cernita fra animale buono e cattivo, né si faranno sostituzioni; né si sostituisce un animale all'altro, tutti e due saranno cosa sacra; non si potranno riscattare».</p>
<p class="C27 V34">Questi sono i comandi che il Signore diede a Mosè per gli Israeliti, sul monte Sinai.</p>
</div>
</div>
<div class="edizione DIODATI">
<div class="libro Lv">
<p class="CCAPITOLO VVERSO">TESTO</p>
<p class="C1 V1">L'Eterno chiamò Mosè e gli parlò dalla tenda di convegno, dicendo:</p>
<p class="C1 V2">«Parla ai figli d'Israele e di' loro: Quando uno di voi porta un'offerta all'Eterno, portate come vostra offerta un animale preso dalla mandria o dal gregge.</p>
<p class="C1 V3">Se la sua offerta è un olocausto di un capo preso dalla mandria, offra un maschio senza difetto; lo porterà all'ingresso della tenda di convegno di sua spontanea volontà davanti all' Eterno.</p>
<p class="C1 V4">Poserà quindi la sua mano sulla testa dell'olocausto, che sarà gradito al suo posto, per fare l'espiazione per lui.</p>
<p class="C1 V5">Poi scannerà il torello davanti all'Eterno; e i sacerdoti, figli di Aaronne, presenteranno il sangue e spargeranno il sangue tutt'intorno sull'altare, che è all'ingresso della tenda di convegno;</p>
<p class="C1 V6">scuoierà l'olocausto e lo taglierà a pezzi.</p>
<p class="C1 V7">E i figli del sacerdote Aaronne metteranno del fuoco sull'altare e sistemeranno della legna sul fuoco.</p>
<p class="C1 V8">Poi i sacerdoti, figli di Aaronne, disporranno i pezzi, la testa e il grasso, sulla legna posta sul fuoco che è sull'altare;</p>
<p class="C1 V9">ma laveranno con acqua gli intestini e le gambe, e il sacerdote farà fumare ogni cosa sull'altare, come un olocausto, un sacrificio fatto col fuoco di odore soave all'Eterno.</p>
<p class="C1 V10">Se la sua offerta è un olocausto del gregge: pecore o capre, offra un maschio senza difetto.</p>
<p class="C1 V11">Lo scannerà dal lato nord dell'altare, davanti all'Eterno; e i sacerdoti, figli di Aaronne, ne spargeranno il sangue tutt'intorno all'altare.</p>
<p class="C1 V12">Poi lo taglierà a pezzi con la sua testa e il suo grasso, e il sacerdote li disporrà sulla legna posta sul fuoco che è sull'altare;</p>
<p class="C1 V13">ma laverà gli intestini e le gambe con acqua, e il sacerdote presenterà ogni cosa e la farà fumare sull'altare. Questo è un olocausto, un sacrificio fatto col fuoco di odore soave all'Eterno.</p>
<p class="C1 V14">Se la sua offerta all'Eterno è un olocausto di uccelli, porti delle tortore o dei giovani piccioni.</p>
<p class="C1 V15">Il sacerdote lo presenterà all'altare, gli strapperà la testa, la farà fumare sull'altare, e il suo sangue sarà fatto scorrere su un lato dell'altare.</p>
<p class="C1 V16">Poi gli toglierà il gozzo con le sue piume e lo getterà accanto all'altare, verso est, nel luogo delle ceneri.</p>
<p class="C1 V17">Lo spaccherà quindi tenendolo per le ali, senza però dividerlo in due, e il sacerdote lo farà fumare sull'altare, sulla legna posta sul fuoco. Questo è un olocausto, un sacrificio fatto col fuoco in odore soave all'Eterno».</p>
<p class="C2 V1">Quando uno porta come offerta all'Eterno un'oblazione, la sua offerta sia di fior di farina; vi versi sopra dell'olio e vi metta sopra dell'incenso.</p>
<p class="C2 V2">La porterà ai sacerdoti, figli di Aaronne; il sacerdote prenderà da essa una manciata di fior di farina e olio con tutto l'incenso, e la farà fumare sull'altare come ricordo, un sacrificio fatto col fuoco in odore soave all'Eterno.</p>
<p class="C2 V3">Ciò che rimarrà dell'oblazione sarà per Aaronne e per i suoi figli; è cosa santissima tra i sacrifici fatti col fuoco all'Eterno.</p>
<p class="C2 V4">Quando porti come offerta un'oblazione di cibo cotta al forno, sarà di focacce non lievitate di fior di farina mescolata con olio e di schiacciate senza lievito unte d'olio.</p>
<p class="C2 V5">Ma se la tua offerta è un'oblazione di cibo cotta sulla griglia, sarà di fior di farina mescolata con olio, senza lievito.</p>
<p class="C2 V6">La dividerai a pezzi e vi verserai sopra dell'olio; è un'oblazione di cibo.</p>
<p class="C2 V7">Se invece la tua offerta è un'oblazione di cibo cotta in padella, sarà fatta di fior di farina con olio.</p>
<p class="C2 V8">Porterai all'Eterno l'oblazione di cibo fatta di queste cose; sarà presentata al sacerdote, che la porterà all'altare.</p>
<p class="C2 V9">Il sacerdote preleverà dall'oblazione la parte che deve servire da ricordo e la farà fumare sull'altare, un sacrificio fatto col fuoco di odore soave all'Eterno.</p>
<p class="C2 V10">Ciò che rimane dell'oblazione di cibo sarà per Aaronne e per i suoi figli; è cosa santissima tra i sacrifici fatti col fuoco all'Eterno.</p>
<p class="C2 V11">Qualunque oblazione di cibo che porterete all'Eterno sarà senza lievito, poiché non farete fumare nulla che contenga lievito o miele, come sacrificio fatto col fuoco all'Eterno.</p>
<p class="C2 V12">Le potete portare all'Eterno come oblazione di primizie; ma esse non saranno poste sull'altare come offerte di soave odore.</p>
<p class="C2 V13">Ogni oblazione di cibo che offrirai, la condirai con sale; non lascerai mancare il sale del patto di DIO dalle tue oblazioni. Su tutte le tue offerte offrirai del sale.</p>
<p class="C2 V14">Se offri all'Eterno un'oblazione di cibo delle tue primizie, offrirai come oblazione di cibo delle tue primizie delle spighe tostate al fuoco, chicchi di grano schiacciati da spighe intere.</p>
<p class="C2 V15">E vi metterai sopra dell'olio e vi porrai sopra dell'incenso: è un'oblazione di cibo.</p>
<p class="C2 V16">Poi il sacerdote farà fumare come ricordo una parte del grano e una parte dell'olio, con tutto l'incenso. E' un sacrificio fatto col fuoco all'Eterno».</p>
<p class="C3 V1">«Quando uno offre un sacrificio di ringraziamento, se offre un capo preso dalla mandria, sia maschio o femmina, l'offrirà senza difetto davanti all'Eterno.</p>
<p class="C3 V2">Poserà la mano sulla testa della sua offerta e la sgozzerà all'ingresso della tenda di convegno; poi i sacerdoti, figli di Aaronne, spargeranno il sangue tutt'intorno sull'altare.</p>
<p class="C3 V3">Di questo sacrificio di ringraziamento presenterà, come sacrificio fatto col fuoco all'Eterno, il grasso che copre gli intestini e tutto il grasso che aderisce agli intestini,</p>
<p class="C3 V4">i due reni e il grasso che è su di essi intorno ai lombi, ma staccherà il lobo grasso del fegato sopra i reni.</p>
<p class="C3 V5">Quindi i figli di Aaronne lo faranno fumare sull'altare sopra l'olocausto, che è sulla legna posta sul fuoco. E' un sacrificio fatto col fuoco di odore soave all'Eterno.</p>
<p class="C3 V6">Se la sua offerta, come sacrificio di ringraziamento all'Eterno, è di un capo preso dal gregge, sia maschio o femmina, l'offrirà senza difetto.</p>
<p class="C3 V7">Se presenta come sua offerta un agnello, l'offrirà davanti all'Eterno.</p>
<p class="C3 V8">Poserà la sua mano sulla testa della sua offerta e la sgozzerà all'ingresso della tenda di convegno; poi i figli di Aaronne ne spargeranno i sangue tutt'intorno sull'altare.</p>
<p class="C3 V9">Del sacrificio di ringraziamento presenterà, come sacrificio fatto col fuoco all'Eterno, il suo grasso; egli staccherà tutta la coda grassa vicina alla spina dorsale, il grasso che copre gli intestini e tutto il grasso che aderisce agli intestini,</p>
<p class="C3 V10">i due reni e il grasso che è su di essi intorno ai lombi, ma staccherà il lobo grasso del fegato sopra i reni.</p>
<p class="C3 V11">Quindi il sacerdote lo farà fumare sull'altare come cibo. E' un'offerta fatta col fuoco all'Eterno.</p>
<p class="C3 V12">Se la sua offerta è una capra, l'offrirà davanti all'Eterno.</p>
<p class="C3 V13">Poserà la sua mano sulla sua testa e la sgozzerà all'ingresso della tenda di convegno; poi i figli di Aaronne ne spargeranno il sangue tutt'intorno sull'altare.</p>
<p class="C3 V14">Di essa presenterà, come sacrifico fatto col fuoco all'Eterno, il grasso che copre gli intestini e tutto il grasso che aderisce agli intestini,</p>
<p class="C3 V15">i due reni e il grasso che è su di essi intorno ai lombi, ma staccherà il lobo grasso del fegato sopra i reni.</p>
<p class="C3 V16">Quindi il sacerdote li farà fumare sull'altare come cibo. E' un'offerta fatta col fuoco di soave odore. Tutto il grasso appartiene all'Eterno.</p>
<p class="C3 V17">Questa è una legge perpetua per tutte le vostre generazioni, in tutti i luoghi dove abiterete: non mangerete né grasso né sangue».</p>
<p class="C4 V1">L'Eterno parlò ancora a Mosè, dicendo:</p>
<p class="C4 V2">«Parla ai figli d'Israele e di' loro: Se uno commette peccato per ignoranza contro qualsiasi comandamento, facendo qualcosa che non dovrebbe fare,</p>
<p class="C4 V3">se pecca il sacerdote che è stato unto, rendendo così il popolo colpevole, offra all'Eterno per il peccato commesso un torello senza difetto, come sacrificio per il peccato.</p>
<p class="C4 V4">Porterà il torello all'ingresso della tenda di convegno davanti all'Eterno; poserà la mano sulla testa del torello e sgozzerà il torello davanti all'Eterno.</p>
<p class="C4 V5">Poi il sacerdote che è stato unto prenderà del sangue del torello e lo porterà nella tenda di convegno;</p>
<p class="C4 V6">il sacerdote intingerà il suo dito nel sangue e spruzzerà un po' di quel sangue sette volte davanti all'Eterno, di fronte al velo del santuario.</p>
<p class="C4 V7">Il sacerdote quindi metterà un po' di quel sangue sui corni dell'altare dell'incenso profumato davanti all'Eterno, che è nella tenda di convegno; verserà il resto del sangue del torello alla base dell'altare degli olocausti, che è all'ingresso della tenda di convegno.</p>
<p class="C4 V8">Da esso preleverà tutto il grasso del sacrificio del peccato del torello: il grasso che copre gli intestini e tutto il grasso che aderisce agli intestini,</p>
<p class="C4 V9">i due reni e il grasso che è su di essi intorno ai lombi, ma staccherà il lobo grasso del fegato sopra i reni,</p>
<p class="C4 V10">come si fa per il torello del sacrificio di ringraziamento; quindi il sacerdote li farà fumare sull'altare degli olocausti.</p>
<p class="C4 V11">Ma la pelle del torello e tutta la sua carne, con la sua testa, le sue gambe, i suoi intestini e i suoi escrementi</p>
<p class="C4 V12">l'intero torello, lo porterà fuori del campo, in un luogo puro, dove si gettano le ceneri; e lo brucerà sulla legna col fuoco; sarà bruciato dove si gettano le ceneri.</p>
<p class="C4 V13">Or se tutta l'assemblea d'Israele commette peccato per ignoranza e la cosa rimane nascosta agli occhi dell'assemblea, essa ha fatto qualcosa che l'Eterno ha vietato di fare e si è così resa colpevole;</p>
<p class="C4 V14">quando il peccato commesso verrà conosciuto, l'assemblea offrirà come sacrificio per il peccato un torello e lo porterà davanti alla tenda di convegno.</p>
<p class="C4 V15">Gli anziani dell'assemblea poseranno le loro mani sulla testa del torello davanti all'Eterno; il torello sarà quindi sgozzato davanti all'Eterno.</p>
<p class="C4 V16">Poi il sacerdote che è stato unto porterà un po' del sangue del torello nella tenda di convegno;</p>
<p class="C4 V17">quindi il sacerdote intingerà il suo dito nel sangue e lo spruzzerà sette volte davanti all'Eterno, di fronte al velo.</p>
<p class="C4 V18">Metterà un po' di quel sangue sui corni dell'altare che è davanti all'Eterno, nella tenda di convegno; e verserà il resto del sangue alla base dell'altare dell'olocausto, che è all'ingresso della tenda di convegno.</p>
<p class="C4 V19">Da esso preleverà tutto il grasso e lo farà fumare sull'altare.</p>
<p class="C4 V20">Farà di questo torello come ha fatto de torello offerto per il peccato; con esso farà lo stesso. Così il sacerdote farà l'espiazione per i membri dell'assemblea e sarà loro perdonato.</p>
<p class="C4 V21">Poi porterà il torello fuori del campo e lo brucerà come ha bruciato il primo torello. Questo è il sacrificio del peccato per l'assemblea.</p>
<p class="C4 V22">Se uno dei capi ha commesso peccato e ha per ignoranza fatto una delle cose che l'Eterno, il suo DIO, ha vietato di fare, e si è così reso colpevole,</p>
<p class="C4 V23">quando egli diviene consapevole del peccato che ha commesso, porterà come sua offerta un capro, maschio, senza difetto.</p>
<p class="C4 V24">Poserà la mano sulla testa del capro e lo scannerà nel luogo dove si scannano gli olocausti davanti all'Eterno. E' un sacrificio per il peccato.</p>
<p class="C4 V25">Poi il sacerdote prenderà col suo dito un po' del sangue del sacrificio per il peccato e lo metterà sui corni dell'altare degli olocausti, e verserà il sangue del capro alla base dell'altare dell'olocausto;</p>
<p class="C4 V26">quindi farà fumare tutto il suo grasso sull'altare, come il grasso del sacrificio di ringraziamento. Così il sacerdote farà l'espiazione per lui a motivo del suo peccato, ed esso gli sarà perdonato.</p>
<p class="C4 V27">Se uno del popolo commette peccato per ignoranza contro qualsiasi comandamento dell'Eterno, facendo qualcosa che non dovrebbe fare, e si rende così colpevole,</p>
<p class="C4 V28">quando egli diviene consapevole del peccato che ha commesso, porterà come sua offerta una capra, femmina, senza difetto, per il peccato che ha commesso.</p>
<p class="C4 V29">Poserà la mano sulla testa del sacrificio per il peccato e sgozzerà il sacrificio per il peccato nel luogo dell'olocausto.</p>
<p class="C4 V30">Poi il sacerdote prenderà col suo dito un po' del suo sangue e lo metterà sui corni dell'altare dell'olocausto, e verserà il resto del suo sangue alla base dell'altare.</p>
<p class="C4 V31">Preleverà tutto il suo grasso, come ha prelevato il grasso dal sacrificio di ringraziamento; quindi il sacerdote lo farà fumare sull'altare come un odore soave all'Eterno. Così il sacerdote farà l'espiazione per lui, ed esso gli sarà perdonato.</p>
<p class="C4 V32">Se egli porta un agnello come suo sacrificio per il peccato, dovrà portare una femmina senza difetto.</p>
<p class="C4 V33">Poserà la mano sulla testa del sacrificio per il peccato e lo sgozzerà come sacrificio per il peccato nel luogo in cui si sgozzano gli olocausti.</p>
<p class="C4 V34">Poi il sacerdote prenderà col suo dito un po' del sangue del sacrificio per il peccato e lo metterà sui corni dell'altare dell'olocausto, e verserà il resto del suo sangue alla base dell'altare.</p>
<p class="C4 V35">Preleverà tutto il grasso, come si preleva il grasso dell'agnello del sacrificio di ringraziamento; quindi il sacerdote lo farà fumare sull'altare, sui sacrifici fatti col fuoco all'Eterno. Così il sacerdote farà per lui l'espiazione a motivo del peccato che ha commesso, ed esso gli sarà perdonato.</p>
<p class="C5 V1">«Se uno commette peccato, dopo aver pubblicamente giurato di testimoniare, quando egli è testimone, perché ha visto il fatto o ne è venuto a conoscenza, se non lo riferisce, ne porterà la colpa.</p>
<p class="C5 V2">O se uno tocca qualcosa d'impuro, anche se non consapevolmente, come il cadavere di una bestia impura o il cadavere di un animale domestico impuro o il cadavere di un rettile impuro, rimarrà egli stesso impuro è colpevole.</p>
<p class="C5 V3">O se tocca una impurità umana, anche se non consapevolmente, qualunque cosa per mezzo della quale l'uomo diviene impuro quando lo riconosce, è colpevole.</p>
<p class="C5 V4">O se uno senza rendersi conto, parlando sconsideratamente con le sue labbra, giura di fare del bene o di fare del male, qualunque cosa un uomo possa dire sconsideratamente con un giuramento, quando lo riconosce, è colpevole in ognuna di queste cose.</p>
<p class="C5 V5">Se dunque uno si è reso colpevole in una di queste cose, confesserà il peccato che ha commesso;</p>
<p class="C5 V6">porterà quindi all'Eterno, come sacrifico della sua colpa per il peccato che ha commesso, una femmina del gregge, una pecora o una capra, come sacrificio per il peccato; e il sacerdote farà per lui l'espiazione a motivo del suo peccato.</p>
<p class="C5 V7">Se non ha mezzi per procurarsi una pecora, porterà all'Eterno, come sacrificio del peccato che ha commesso, due tortore o due giovani piccioni: uno come sacrificio per il peccato e l'altro come olocausto.</p>
<p class="C5 V8">Li porterà al sacerdote, il quale offrirà prima quello per il peccato; gli staccherà la testa vicino alla nuca, ma senza separarla completamente;</p>
<p class="C5 V9">poi spruzzerà un po' del sangue del sacrificio per il peccato sulla parete dell'altare, e il resto del sangue sarà fatto defluire alla base dell'altare. Questo è un sacrificio per il peccato.</p>
<p class="C5 V10">Dell'altro uccello farà un olocausto, secondo le norme stabilite. Così il sacerdote farà per quel tale l'espiazione del peccato che ha commesso, ed esso gli sarà perdonato.</p>
<p class="C5 V11">Ma se non ha mezzi per procurarsi due tortore o due giovani piccioni, allora chi ha peccato porterà come sua offerta la decima parte di un efa di fior di farina, come sacrificio per il peccato; non metterà su di essa né olio né incenso perché è un sacrificio per il peccato.</p>
<p class="C5 V12">Porterà la farina al sacerdote e il sacerdote ne prenderà una manciata come ricordo, e la farà fumare sull'altare sopra i sacrifici fatti col fuoco all'Eterno. E' un sacrificio per il peccato.</p>
<p class="C5 V13">Così il sacerdote farà per lui l'espiazione del suo peccato che ha commesso in una di queste cose, ed esso gli sarà perdonato. Il resto sarà del sacerdote come nell'oblazione di cibo».</p>
<p class="C5 V14">L'Eterno parlò ancora a Mosè, dicendo:</p>
<p class="C5 V15">«Se uno commette una violazione e pecca per ignoranza contro le cose sante dell'Eterno, allora porterà all'Eterno la sua offerta per la trasgressione, un montone senza difetto preso dal gregge, valutata da te in sicli d'argento, secondo il siclo del santuario, come offerta per la trasgressione.</p>
<p class="C5 V16">E risarcirà il danno che ha causato nei confronti della cosa santa, aggiungendovi un quinto in piú, e lo darà al sacerdote; così il sacerdote farà per lui l'espiazione col montone dell'offerta per la trasgressione, e la trasgressione gli sarà perdonata.</p>
<p class="C5 V17">Se uno pecca e, senza rendersene conto, commette qualunque cosa che l'Eterno ha vietato di fare, è ugualmente colpevole e ne porta la pena.</p>
<p class="C5 V18">Egli porterà al sacerdote, come offerta per la trasgressione, un montone senza difetto, preso dal gregge, secondo la tua valutazione. Così il sacerdote farà per lui l'espiazione per il suo peccato di ignoranza, che ha commesso senza rendersene conto, ed esso gli sarà perdonato.</p>
<p class="C5 V19">Questa è un'offerta per la trasgressione; egli è certamente colpevole davanti all'Eterno».</p>
<p class="C6 V1">L'Eterno parlò a Mosè, dicendo:</p>
<p class="C6 V2">«Se uno pecca e commette una violazione contro l'Eterno, comportandosi falsamente col suo vicino in merito a un deposito o a un pegno o per un furto, o se ha ingannato il suo vicino,</p>
<p class="C6 V3">o perché ha trovato una cosa perduta e ha mentito in merito e ha giurato il falso, per qualsiasi cosa l'uomo può peccare nel suo operare,</p>
<p class="C6 V4">allora se ha peccato ed è colpevole, egli deve restituire ciò che ha rubato, o la cosa estorta con frode o il deposito che gli è stato affidato o l'oggetto perduto che ha trovato,</p>
<p class="C6 V5">o tutto quello in merito a cui ha giurato il falso. Non solo ne farà piena restituzione, ma vi aggiungerà un quinto e lo consegnerà al proprietario il giorno stesso della sua offerta per la trasgressione.</p>
<p class="C6 V6">Porterà quindi al sacerdote la sua offerta per la trasgressione all'Eterno: un montone senza difetto, preso dal gregge secondo la tua stima, come offerta per la trasgressione.</p>
<p class="C6 V7">Così il sacerdote Farà l'espiazione per lui davanti all'Eterno, e gli sarà perdonato qualunque colpa di cui si è reso colpevole».</p>
<p class="C6 V8">L'Eterno parlò ancora a Mosè, dicendo:</p>
<p class="C6 V9">«Da quest'ordine ad Aaronne e ai suoi figli, e di' loro: Questa è la legge dell'olocausto. L'olocausto rimarrà sul braciere sopra l'altare tutta la notte, fino al mattino; e il fuoco dell'altare sarà tenuto acceso.</p>
<p class="C6 V10">Il sacerdote si metterà la sua tunica di lino e indosserà sul corpo i calzoni; e raccoglierà le ceneri dell'olocausto che il fuoco ha consumato sull'altare, e le metterà accanto all'altare.</p>
<p class="C6 V11">Poi si spoglierà delle sue vesti e ne indosserà delle altre, e porterà le ceneri fuori del campo in un luogo puro.</p>
<p class="C6 V12">Il fuoco sull'altare vi sarà mantenuto acceso e non si lascerà spegnere; il sacerdote su di esso brucerà della legna ogni mattina, vi disporrà sopra l'olocausto e vi farà fumare sopra il grasso dei sacrifici di ringraziamento.</p>
<p class="C6 V13">Il fuoco deve ardere continuamente sull'altare e non deve spegnersi.</p>
<p class="C6 V14">Questa è la legge dell'oblazione di cibo. I figli di Aaronne la presenteranno davanti all'Eterno di fronte all'altare.</p>
<p class="C6 V15">Uno di essi prenderà da questa una manciata di fior di farina con il suo olio e tutto l'incenso che sta sull'oblazione di cibo e la farà fumare sull'altare in odore soave, come un ricordo per l'Eterno.</p>
<p class="C6 V16">Aaronne e i suoi figli mangeranno ciò che rimarrà di essa; la si mangerà senza lievito in luogo santo; essi la mangeranno nel cortile della tenda di convegno.</p>
<p class="C6 V17">Non la si cuocia con lievito; è la parte che ho loro dato dei miei sacrifici fatti col fuoco. E' cosa santissima, come il sacrificio per il peccato e come il sacrificio per la trasgressione.</p>
<p class="C6 V18">Ogni maschio fra i figli di Aaronne ne potrà mangiare. E' una legge eterna per tutte le vostre generazioni, che riguarda i sacrifici fatti col fuoco all'Eterno. Chiunque tocca queste cose deve essere santo».</p>
<p class="C6 V19">L'Eterno parlò ancora a Mosè, dicendo:</p>
<p class="C6 V20">«Questa è l'offerta che Aaronne e i suoi figli faranno all'Eterno il giorno in cui sono unti: un decimo d'efa di fior di farina, come consueta oblazione di cibo, metà la mattina e metà la sera.</p>
<p class="C6 V21">Essa sarà preparata con olio sulla griglia; la porterai ben mescolata e offrirai i pezzi cotti dell'oblazione di cibo, come odore soave all'Eterno.</p>
<p class="C6 V22">Il sacerdote tra i suoi figli che è unto per succedergli, farà quest'offerta; come legge perpetua, sarà fatta fumare per intero.</p>
<p class="C6 V23">Ogni oblazione di cibo del sacerdote sarà fatta fumare per intero; non sarà mangiata».</p>
<p class="C6 V24">L'Eterno parlò ancora a Mosè, dicendo:</p>
<p class="C6 V25">Parla ad Aaronne e ai suoi figli e di' loro: Questa è la legge del sacrificio per il peccato. Nel luogo dove si sgozza l'olocausto, si sgozzi il sacrifico per il peccato davanti all'Eterno. E' cosa santissima.</p>
<p class="C6 V26">Il sacerdote che l'offre per il peccato la mangerà; dovrà essere mangiata in luogo santo, nel cortile della tenda di convegno.</p>
<p class="C6 V27">Chiunque ne tocca la carne diventa santo; e se un po' del suo sangue schizza su una veste, ciò su cui è schizzato il sangue sarà lavato in luogo santo.</p>
<p class="C6 V28">Ma il vaso di terra in cui è stato cotto sarà spezzato; e se è stato cotto in un vaso di bronzo, questo sarà e strofinato e sciacquato con acqua.</p>
<p class="C6 V29">Ogni maschio fra i sacerdoti ne potrà mangiare; è cosa santissima.</p>
<p class="C6 V30">Ma non si mangerà alcuna vittima per il peccato, il cui sangue è portato nella tenda di convegno per fare l'espiazione nel santuario. Essa sarà bruciata col fuoco».</p>
<p class="C7 V1">«Questa è la legge dell'offerta per la trasgressione; (è cosa santissima).</p>
<p class="C7 V2">Nel luogo dove si scanna l'olocausto, si scannerà la vittima per la trasgressione; e il suo sangue sarà spruzzato tutt'intorno sull'altare.</p>
<p class="C7 V3">Di essa presenterà tutto il grasso: rimuoverà la coda grassa, il grasso che copre gli intestini,</p>
<p class="C7 V4">i due reni, il grasso che è su di essi intorno ai lombi e il lobo grasso del fegato sopra i reni.</p>
<p class="C7 V5">Quindi il sacerdote li farà fumare sull'altare, come un sacrificio fatto col fuoco all'Eterno. Questo è un sacrificio per la trasgressione.</p>
<p class="C7 V6">Ogni maschio tra i sacerdoti ne potrà mangiare; lo si mangerà in luogo santo; è cosa santissima.</p>
<p class="C7 V7">Il sacrificio per la trasgressione è come il sacrificio per il peccato; la stessa legge vale per entrambi; la vittima con la quale il sacerdote fa l'espiazione spetta a lui.</p>
<p class="C7 V8">E il sacerdote, che offre l'olocausto di qualcuno, prenderà per sé la pelle dell'olocausto che avrà offerto.</p>
<p class="C7 V9">Così ogni oblazione di cibo cotta al forno, o preparata in padella o sulla griglia, sarà del sacerdote che l'ha offerta.</p>
<p class="C7 V10">E ogni oblazione di cibo mescolata con olio o asciutta spetta a tutti i figli di Aaronne: per l'uno come per l'altro.</p>
<p class="C7 V11">Questa è la legge del sacrificio di ringraziamento, che si porterà all'Eterno.</p>
<p class="C7 V12">Se uno l'offre per rendimento di grazie, offrirà col sacrificio di rendimento di grazie focacce senza lievito intrise con olio, schiacciate senza lievito unte con olio e focacce di fior di farina mescolate con olio.</p>
<p class="C7 V13">Assieme alle focacce di pane senza lievito, come sua offerta presenterà, col sacrificio di rendimento di grazie, il suo sacrificio di ringraziamento.</p>
<p class="C7 V14">Di ogni offerta egli offrirà una focaccia come oblazione elevata all'Eterno; essa sarà del sacerdote che avrà spruzzato il sangue del sacrificio di ringraziamento.</p>
<p class="C7 V15">La carne del sacrificio di rendimento di grazie presentato in ringraziamento sarà mangiata il giorno stesso in cui è offerta; non se ne lascerà nulla fino al mattino.</p>
<p class="C7 V16">Ma se il sacrificio che uno offre è un voto o un'offerta spontanea, sarà mangiato il giorno in cui il sacrificio è presentato; quel che ne rimane dovrà essere mangiato l'indomani.</p>
<p class="C7 V17">Ma quel che resta della carne del sacrificio sarà bruciato col fuoco il terzo giorno.</p>
<p class="C7 V18">Se nel terzo giorno si mangia della carne del suo sacrificio di ringraziamento, esso non sarà accetto e non gli sarà accreditato; sarà una cosa abominevole; e colui che ne mangia, porterà la pena del suo peccato.</p>
<p class="C7 V19">La carne che tocca una qualsiasi cosa impura non sarà mangiata; sarà bruciata col fuoco. Quanto all'altra carne, chiunque è puro ne potrà mangiare.</p>
<p class="C7 V20">Ma la persona che, essendo impura, mangia della carne del sacrificio di ringraziamento che appartiene all'Eterno, sarà sterminata dal suo popolo.</p>
<p class="C7 V21">Inoltre se uno tocca una qualsiasi cosa impura, (una impurità umana, un animale impuro o qualsiasi cosa abominevole e immonda) e mangia della carne del sacrificio di ringraziamento che appartiene all'Eterno, quel tale sarà sterminato dal suo popolo».</p>
<p class="C7 V22">L'Eterno parlò ancora a Mosè, dicendo:</p>
<p class="C7 V23">Parla ai figli d'Israele e di' loro: Non mangerete alcun grasso di bue o di pecora o di capra.</p>
<p class="C7 V24">Il grasso di una bestia morta naturalmente e il grasso di una bestia sbranata potrà servire per qualunque altro uso, ma non ne mangerete affatto;</p>
<p class="C7 V25">perché chiunque infatti mangia del grasso di un animale che viene offerto in sacrifico fatto col fuoco all'Eterno, quel tale che ne mangia sarà sterminato dal suo popolo.</p>
<p class="C7 V26">Inoltre non mangerete alcun sangue, né di uccelli né di quadrupedi, in nessuna delle vostre abitazioni.</p>
<p class="C7 V27">Chiunque mangia alcun genere di sangue, sarà sterminato dal suo popolo».</p>
<p class="C7 V28">L'Eterno parlò ancora a Mosè, dicendo:</p>
<p class="C7 V29">Parla ai figli d'Israele e di' loro: Chi offre all'Eterno il suo sacrificio di ringraziamento porterà la sua offerta all'Eterno, prelevandola dal suo sacrifico di ringraziamento.</p>
<p class="C7 V30">Porterà con le proprie mani le offerte fatte col fuoco all'Eterno; porterà il grasso insieme col petto, per agitare il petto come offerta agitata davanti all'Eterno.</p>
<p class="C7 V31">Il sacerdote farà fumare il grasso sull'altare, mentre il petto sarà di Aaronne e dei suoi figli.</p>
<p class="C7 V32">Darete pure al sacerdote, come offerta elevata, la coscia destra dei vostri sacrifici di ringraziamento.</p>
<p class="C7 V33">Colui dei figli di Aaronne che offre il sangue e il grasso dei sacrifici di ringraziamento avrà, come sua parte, la coscia destra.</p>
<p class="C7 V34">Poiché dai sacrifici di ringraziamento offerti dai figli d'Israele io prendo il petto dell'offerta agitata e la coscia dell'offerta elevata, e li do al sacerdote Aaronne e ai suoi figli, come un debito perenne da parte dei figli d'Israele».</p>
<p class="C7 V35">Questa è la parte consacrata ad Aaronne e ai suoi figli dei sacrifici fatti col fuoco all'Eterno, nel giorno in cui saranno presentati per servire all'Eterno come sacerdoti.</p>
<p class="C7 V36">Questo l'Eterno ha ordinato ai figli d'Israele di dare loro nel giorno in cui li ha unti, come una legge perpetua per tutte le loro generazioni.</p>
<p class="C7 V37">Questa è la legge dell'olocausto, dell'oblazione di cibo, del sacrificio per il peccato, del sacrificio per la trasgressione, della consacrazione e del sacrificio di ringraziamento,</p>
<p class="C7 V38">legge che l'Eterno diede a Mosè sul monte Sinai, il giorno che ordinò ai figli d'Israele di presentare le loro offerte all'Eterno nel deserto di Sinai.</p>
<p class="C8 V1">L'Eterno parlò ancora a Mosè, dicendo:</p>
<p class="C8 V2">«prendi Aaronne e i suoi figli con lui, le vesti, l'olio dell'unzione, il torello del sacrificio per il peccato, i due montoni e il paniere dei pani azzimi,</p>
<p class="C8 V3">e raduna tutta l'assemblea all'ingresso della tenda di convegno».</p>
<p class="C8 V4">Allora Mosè fece come l'Eterno gli aveva ordinato, e l'assemblea fu radunata all'ingresso della tenda di convegno.</p>
<p class="C8 V5">Mosè disse all'assemblea: «Questo è ciò che l'Eterno ha ordinato di fare».</p>
<p class="C8 V6">Quindi Mosè fece avvicinare Aaronne e i suoi figli e li lavò con acqua.</p>
<p class="C8 V7">Poi rivestì Aaronne della tunica, lo cinse con la cintura, gli fece indossare il mantello, gli mise l'efod, e lo cinse con la cintura artisticamente lavorata dell'efod, con la quale gli fissò l'efod addosso.</p>
<p class="C8 V8">Gli mise pure il pettorale e sul pettorale pose l'Urim e il Thummim.</p>
<p class="C8 V9">Poi gli mise in capo il turbante e sul davanti del turbante pose la piastra d'oro, il santo diadema, come l'Eterno aveva ordinato a Mosè.</p>
<p class="C8 V10">Poi Mosè prese l'olio dell'unzione, unse il tabernacolo e tutte le cose che vi si trovavano, e così le consacrò.</p>
<p class="C8 V11">Con un po' d'olio asperse sette volte l'altare, unse l'altare e tutti i suoi utensili, e la conca e la sua base, per consacrarli.</p>
<p class="C8 V12">Versò quindi un po' dell'olio dell'unzione sul capo di Aaronne e lo unse per consacrarlo.</p>
<p class="C8 V13">Poi Mosè fece avvicinare i figli di Aaronne, li vesti di tuniche, li cinse di cinture e mise su di loro dei copricapo come l'Eterno aveva ordinato a Mosè.</p>
<p class="C8 V14">Fece quindi accostare il torello del sacrificio per il peccato e Aaronne e i suoi figli posarono le loro mani sulla testa del torello del sacrificio per il peccato.</p>
<p class="C8 V15">Mosè lo scannò, ne prese del sangue, lo mise col dito sui corni dell'altare tutt'intorno e purificò l'altare; poi sparse il sangue alla base dell'altare e lo consacrò per fare su di esso l'espiazione.</p>
<p class="C8 V16">Prese quindi tutto il grasso che era sugli intestini, il lobo grasso del fegato e i due reni con il loro grasso e Mosè li fece fumare sull'altare.</p>
<p class="C8 V17">Ma il torello, la sua pelle, la sua carne e i suoi escrementi li bruciò col fuoco fuori del campo, come l'Eterno aveva ordinato a Mosè.</p>
<p class="C8 V18">Presentò quindi il montone dell'olocausto, e Aaronne e i suoi figli posarono le mani sulla testa del montone.</p>
<p class="C8 V19">Mosè lo scannò e spruzzò il sangue tutt'intorno sull'altare.</p>
<p class="C8 V20">Poi tagliò il montone a pezzi e Mosè fece fumare la testa, i pezzi e il grasso.</p>
<p class="C8 V21">Dopo aver lavato gli intestini e le gambe con acqua, Mosè fece fumare tutto il montone sull'altare. Fu un olocausto di odore soave, un sacrificio fatto col fuoco all'Eterno, come l'Eterno aveva ordinato a Mosè.</p>
<p class="C8 V22">Poi presentò il secondo montone, il montone della consacrazione, e Aaronne e i suoi figli posarono le mani sulla testa del montone.</p>
<p class="C8 V23">Mosè quindi lo scannò, e prese un po' del suo sangue e lo mise sull'estremità dell'orecchio destro di Aaronne e sul pollice della sua mano destra e sul dito grosso del suo piede destro.</p>
<p class="C8 V24">Poi Mosè fece avvicinare i figli di Aaronne e pose un po' di sangue sull'estremità del loro orecchio destro, sul pollice della loro mano destra e sul dito grosso del loro piede destro; e Mosè spruzzò il reto del sangue tutt'intorno sull'altare.</p>
<p class="C8 V25">Poi prese il grasso, la coda grassa, tutto il grasso che era sugli intestini, il lobo grasso del fegato, i due reni e il loro grasso, e la coscia destra;</p>
<p class="C8 V26">e dal paniere dei pani azzimi, che era davanti all'Eterno, prese una focaccia senza lievito, una focaccia di pane all'olio e una schiacciata, e le pose sul grasso e sulla coscia destra.</p>
<p class="C8 V27">Poi mise tutte queste cose nelle mani di Aaronne e nelle mani dei suoi figli e le agitò come offerta agitata davanti all'Eterno.</p>
<p class="C8 V28">Mosè quindi le prese dalle loro mani e le fece fumare sull'altare sopra l'olocausto. Fu un sacrificio di consacrazione di odore soave, un sacrificio fatto col fuoco all'Eterno.</p>
<p class="C8 V29">Poi Mosè prese il petto e lo agitò come offerta agitata davanti all'Eterno; questo fu la parte del montone della consacrazione che toccò a Mosè come l'Eterno aveva ordinato a Mosè.</p>
<p class="C8 V30">Mosè prese quindi dell'olio dell'unzione e del sangue che era sopra l'altare e lo spruzzò su Aaronne, sulle sue vesti, sui suoi figli e sulle vesti dei suoi figli con lui; così consacrò Aaronne, le sue vesti, i suoi figli e le vesti dei figli con lui.</p>
<p class="C8 V31">Poi Mosè disse ad Aaronne e ai suoi figli: «Fate cuocere la carne all'ingresso della tenda di convegno e là mangiatela col pane che è nel paniere della consacrazione, come ho ordinato, dicendo: «Aaronne e i suoi figli la mangeranno»</p>
<p class="C8 V32">Quel che rimane della carne e del pane lo brucerete col fuoco.</p>
<p class="C8 V33">Per sette giorni non uscirete dall'ingresso della tenda di convegno, finché non siano compiuti i giorni della vostra consacrazione, perché saranno necessari sette giorni per compiere la vostra consacrazione.</p>
<p class="C8 V34">Come si è fatto in questo giorno, così l'Eterno ha ordinato di fare per compiere l'espiazione per voi.</p>
<p class="C8 V35">Rimarrete dunque sette giorni all'ingresso della tenda di convegno, giorno e notte, e osserverete il comandamento dell'Eterno, affinché non muoiate; poiché così mi è stato ordinato».</p>
<p class="C8 V36">Così Aaronne e i suoi figli fecero tutte le cose che l'Eterno aveva comandato per mezzo di Mosè.</p>
<p class="C9 V1">Or avvenne nell'ottavo giorno che Mosè chiamò Aaronne, i suoi figli e gli anziani d'Israele,</p>
<p class="C9 V2">e disse ad Aaronne: «Prendi un vitello per il sacrificio per il peccato e un montone per un olocausto, ambedue senza difetto, e offrili davanti all'Eterno.</p>
<p class="C9 V3">Parlerai quindi ai figli d'Israele, dicendo: Prendete un capro per un sacrificio per il peccato, un vitello e un agnello, ambedue di un anno, senza difetto, per un olocausto.</p>
<p class="C9 V4">un torello e un montone per un sacrificio di ringraziamento, per sacrificarli davanti all'Eterno, e un'offerta di cibo, mescolata con olio, perché oggi l'Eterno vi apparirà».</p>
<p class="C9 V5">Essi dunque portarono davanti alla tenda di convegno ciò che Mosè aveva comandato; e tutta l'assemblea si avvicinò e rimase in piedi davanti all'Eterno.</p>
<p class="C9 V6">Allora Mosè disse: Questo è ciò che l'Eterno vi ha comandato; fatelo, e la gloria dell'Eterno vi apparirà».</p>
<p class="C9 V7">Poi Mosè disse ad Aaronne: «Avvicinati all'altare; offri il tuo sacrificio per il peccato e il tuo olocausto e fa' l'espiazione per te e per il popolo; presenta pure l'offerta del popolo e fa' l'espiazione per loro, come l'Eterno ha comandato».</p>
<p class="C9 V8">Così Aaronne si avvicinò all'altare e scannò il vitello del sacrificio per il peccato, che era per sé.</p>
<p class="C9 V9">Poi i suoi figli gli presentarono il sangue ed egli intinse il suo dito nel sangue e lo mise sui corni dell'altare, e versò il resto del sangue alla base dell'altare;</p>
<p class="C9 V10">ma il grasso, i reni e il lobo grasso del fegato della vittima per il peccato, li fece fumare sull'altare, come l'Eterno aveva ordinato a Mosè.</p>
<p class="C9 V11">La carne e la pelle invece le bruci fuori del campo.</p>
<p class="C9 V12">Poi scannò l'olocausto; i figli di Aaronne gli porsero il sangue ed egli lo spruzzò tutt'intorno sull'altare.</p>
<p class="C9 V13">Gli porsero quindi l'olocausto fatto a pezzi e la testa; ed egli li fece fumare sull'altare.</p>
<p class="C9 V14">Lavò gli intestini e le gambe e li fece fumare con l'olocausto sull'altare.</p>
<p class="C9 V15">Poi presentò l'offerta del popolo. Prese il capro, che era il sacrificio per il peccato del popolo, lo scannò e l'offrì per il peccato, come il primo.</p>
<p class="C9 V16">Poi presentò l'olocausto e lo offerse secondo la regola stabilita.</p>
<p class="C9 V17">Presentò quindi l'oblazione di cibo; ne prese una manciata e la fece fumare sull'altare, oltre l'olocausto della mattina.</p>
<p class="C9 V18">Scannò anche il torello e il montone, come sacrificio di ringraziamento per il popolo. I figli di Aaronne gli porsero il sangue, ed egli lo spruzzò tutt'intorno sull'altare.</p>
<p class="C9 V19">Gli porsero il grasso del bue, del montone, la coda grassa, il grasso che copre gli intestini, i reni e il lobo grasso del fegato;</p>
<p class="C9 V20">misero il grasso sui petti, ed egli fece fumare il grasso sull'altare;</p>
<p class="C9 V21">ma i petti e la coscia destra Aaronne li agitò davanti all'Eterno come offerta agitata nel modo che Mosè aveva ordinato.</p>
<p class="C9 V22">Poi Aaronne alzò le sue mani verso il popolo e lo benedisse; dopo aver fatto il sacrificio per il peccato, l'olocausto e i sacrifici di ringraziamento discese dall'altare.</p>
<p class="C9 V23">Quindi Mosè ed Aaronne entrarono nella tenda di convegno; poi uscirono e benedissero il popolo. Allora la gloria dell'Eterno apparve a tutto il popolo.</p>
<p class="C9 V24">Quindi un fuoco uscì dalla presenza dell'Eterno e consumò sull'altare l'olocausto e il grasso; tutto il popolo lo vide, proruppe in grida di gioia e si prostrò con la faccia a terra.</p>
<p class="C10 V1">Poi Nadab e Abihu, figli di Aaronne, presero ciascuno il proprio turibolo, vi misero dentro del fuoco, vi posero sopra l'incenso e offrirono davanti all'Eterno un fuoco illecito, che egli non aveva loro comandato.</p>
<p class="C10 V2">Allora un fuoco uscì dalla presenza dell'Eterno e li divorò; e morirono davanti all'Eterno.</p>
<p class="C10 V3">Perciò Mosè disse ad Aaronne: «Questo è ciò di cui l'Eterno parlò, dicendo: «Io sarò santificato da coloro che si avvicinano a me, e sarò glorificato davanti a tutto il popolo»». E Aaronne tacque.</p>
<p class="C10 V4">Mosè quindi chiamò Mishael ed Eltsafan, figli di Uzziel, zio di Aaronne, e disse loro: «Avvicinatevi e portate via i vostri fratelli dal davanti del santuario, fuori del campo».</p>
<p class="C10 V5">Così essi si avvicinarono e li portarono via nelle loro tuniche, fuori del campo, come Mosè aveva detto.</p>
<p class="C10 V6">Poi Mosè disse ad Aaronne, a Eleazar e Ithamar, suoi figli: «Non scoprite il vostro capo e non stracciate le vostre vesti, per non morire, e perché l'Eterno non si adiri contro tutta l'assemblea; ma i vostri fratelli, l'intera casa d'Israele, facciano lutto per il fuoco che l'Eterno ha acceso.</p>
<p class="C10 V7">Non allontanatevi dall'ingresso della tenda di convegno, perché non abbiate a morire, poiché l'olio dell'unzione dell'Eterno è su di voi». Ed essi fecero come Mosè aveva detto.</p>
<p class="C10 V8">L'Eterno parlò ancora ad Aaronne, dicendo:</p>
<p class="C10 V9">«Non bevete vino né bevande inebrianti, né tu né i tuoi figli, quando entrerete nella tenda di convegno, affinché non abbiate a morire; sarà una legge perpetua per tutte le vostre generazioni,</p>
<p class="C10 V10">perché possiate distinguere tra il santo e il profano, tra l'impuro e il puro,</p>
<p class="C10 V11">e possiate insegnare ai figli d'Israele tutte le leggi, che l'Eterno ha dato loro per mezzo di Mosè».</p>
<p class="C10 V12">Poi Mosè disse ad Aaronne, e a Eleazar e Ithamar, i figli che restavano ad Aaronne: «Prendete l'oblazione di cibo che rimane dei sacrifici fatti col fuoco all'Eterno e mangiatela senza lievito vicino all'altare, perché è cosa santissima.</p>
<p class="C10 V13">La mangerete in luogo santo, perché è la parte che spetta a te e ai tuoi figli, dei sacrifici fatti col fuoco all'Eterno, poiché così mi è stato comandato.</p>
<p class="C10 V14">Il petto dell'offerta agitata e la coscia dell'offerta elevata li mangerete tu, e i tuoi figli e le tue figlie con te, in luogo puro, perché sono la parte che spetta a te e ai tuoi figli, data a voi dai sacrifici di ringraziamento dei figli d'Israele.</p>
<p class="C10 V15">Assieme alle offerte di grasso fatte col fuoco, si porteranno la coscia dell'offerta elevata e il petto dell'offerta agitata, per offrirli come offerta agitata davanti all'Eterno; anche questo apparterrà a te e ai tuoi figli con te, come uno statuto perpetuo, secondo quanto l'Eterno ha comandato».</p>
<p class="C10 V16">Poi Mosè indagò accuratamente circa il capro del sacrificio per il peccato; ed ecco, era stato bruciato; per cui si adirò contro Eleazar e contro Ithamar, i figli di Aaronne che erano rimasti, dicendo:</p>
<p class="C10 V17">«Perché non avete mangiato il sacrificio per il peccato in luogo santo, poiché è cosa santissima, e l'Eterno ve l'ha dato affinché portiate l'iniquità dell'assemblea, perché facciate l'espiazione per loro davanti all'Eterno?</p>
<p class="C10 V18">Ecco, il sangue della vittima non è stato portato dentro il luogo santo; voi avreste dovuto mangiarla in luogo santo, come avevo comandato».</p>
<p class="C10 V19">Aaronne disse quindi a Mosè: «Ecco, oggi essi hanno offerto il loro sacrificio per il peccato e il loro olocausto davanti all'Eterno, e mi sono accadute simili cose; se oggi avessi mangiato la vittima del sacrificio per il peccato sarebbe ciò piaciuto agli occhi dell'Eterno?».</p>
<p class="C10 V20">Quando Mosè udì questo, rimase soddisfatto.</p>
<p class="C11 V1">Poi l'Eterno parlò a Mosè e ad Aaronne, dicendo loro:</p>
<p class="C11 V2">«Parlate ai figli d'Israele e dite: Questi sono gli animali che potrete mangiare fra tutte le bestie che sono sulla terra.</p>
<p class="C11 V3">Potete mangiare di ogni animale che ha lo zoccolo spaccato e il piede diviso e che rumina.</p>
<p class="C11 V4">Ma fra quelli che ruminano e fra quelli che hanno lo zoccolo spaccato, non mangerete questi: il cammello, perché rumina, ma non ha lo zoccolo spaccato; per voi è impuro;</p>
<p class="C11 V5">il coniglio, perché rumina, ma non ha lo zoccolo spaccato; per voi è impuro;</p>
<p class="C11 V6">la lepre, perché rumina, ma non ha lo zoccolo spaccato; per voi è impura;</p>
<p class="C11 V7">il porco, perché ha lo zoccolo spaccato e il piede diviso, ma non rumina; per voi è impuro.</p>
<p class="C11 V8">Non mangerete della loro carne e non toccherete i loro corpi morti; per voi essi sono impuri.</p>
<p class="C11 V9">Questi potete mangiare fra tutti gli animali che sono nell'acqua. Potete mangiare tutti quelli che nell'acqua hanno pinne e squame, tanto nei mari che nei fiumi.</p>
<p class="C11 V10">Ma tutti quelli che non hanno né pinne né squame, tanto nei mari che nei fiumi, tutti quelli che si muovono nell'acqua e tutti quelli che vivono nell'acqua sono un abominio per voi.</p>
<p class="C11 V11">Essi saranno un abominio per voi; non mangerete della loro carne e avrete in abominio i loro corpi morti.</p>
<p class="C11 V12">Tutto ciò che nell'acqua non ha pinne e squame sarà un abominio per voi.</p>
<p class="C11 V13">Fra gli uccelli avrete in abominio questi; non si devono mangiare, sono un abominio: l'aquila, l'ossifraga e il falco pescatore;</p>
<p class="C11 V14">Il nibbio e ogni specie di falchi;</p>
<p class="C11 V15">ogni specie di corvi;</p>
<p class="C11 V16">lo struzzo, il barbagianni, il gabbiano e ogni specie di sparvieri;</p>
<p class="C11 V17">il gufo, il cormorano l'ibis;</p>
<p class="C11 V18">il cigno, il pellicano, l'avvoltoio;</p>
<p class="C11 V19">la cicogna, ogni specie di aironi, l'upupa e il pipistrello.</p>
<p class="C11 V20">Vi sarà pure in abominio ogni insetto alato che cammina su quattro zampe.</p>
<p class="C11 V21">Però, fra tutti gli insetti alati che camminano su quattro piedi, potete mangiare quelli che hanno le gambe sopra i piedi per saltare sulla terra.</p>
<p class="C11 V22">Di questi potete mangiare: ogni specie di locuste, ogni specie di cavallette, ogni specie di grilli e ogni specie di acridi.</p>
<p class="C11 V23">Ogni altro insetto alato che ha quattro zampe sarà un abominio per voi.</p>
<p class="C11 V24">Questi animali vi renderanno impuri; chiunque tocca il loro corpo morto sarà impuro fino alla sera.</p>
<p class="C11 V25">Chiunque trasporta i loro corpi morti si laverà le vesti, e sarà impuro fino alla sera.</p>
<p class="C11 V26">Ogni animale che ha lo zoccolo spaccato, ma non ha il piede diviso e che non rumina è impuro per voi; chiunque lo toccherà sarà impuro.</p>
<p class="C11 V27">Fra tutti gli animali quadrupedi, quelli che camminano sulla pianta dei piedi sono impuri per voi; chiunque tocca il loro corpo morto sarà impuro fino alla sera.</p>
<p class="C11 V28">Chiunque trasporta il loro corpo morto si laverà le vesti e sarà impuro fino alla sera. Per voi essi sono impuri.</p>
<p class="C11 V29">Fra gli animali che strisciano sulla terra, questi sono impuri per voi: la talpa, Il topo e ogni specie di lucertola.</p>
<p class="C11 V30">il geco, il varano, la lucertola, la lumaca e il camaleonte.</p>
<p class="C11 V31">Questi animali fra tutti quelli che strisciano sono impuri per voi; chiunque li tocca quando sono morti, sarà impuro fino alla sera.</p>
<p class="C11 V32">Qualsiasi cosa su cui uno di essi cadesse quando sono morti sarà impura; sia essa un utensile di legno o vestito o pelle o sacco o qualsiasi oggetto usato per lavoro, dev'essere messa in acqua, e sarà impura fino alla sera; poi sarà pura.</p>
<p class="C11 V33">Qualsiasi vaso d'argilla entro cui uno di essi cade, lo romperete; e tutto ciò che si trova in esso sarà impuro.</p>
<p class="C11 V34">Ogni cibo commestibile su cui cade l'acqua di tale vaso sarà impuro; e ogni sorso che possa essere preso da esso sarà impuro.</p>
<p class="C11 V35">Qualsiasi cosa su cui cada una parte del loro corpo morto, sia essa il forno o il fornello, sarà spezzato; essi sono impuri e saranno da voi ritenuti impuri.</p>
<p class="C11 V36">Però una fonte o una cisterna, dove si raccoglie acqua sarà pura, ma qualunque cosa tocca i loro corpi morti sarà impura.</p>
<p class="C11 V37">E se una parte dei loro corpi morti cade su qualsiasi semente da seminare, questa rimarrà pura;</p>
<p class="C11 V38">ma se è messa dell'acqua sulla semente e se una parte dei loro corpi morti vi cade sopra è impura per voi.</p>
<p class="C11 V39">Se muore un animale che vi è permesso mangiare, colui che ne toccherà il corpo morto sarà impuro fino alla sera.</p>
<p class="C11 V40">Colui che mangia di quel corpo morto laverà le sue vesti e sarà impuro fino alla sera; parimenti colui che trasporta quel corpo morto laverà le sue vesti e sarà impuro fino alla sera.</p>
<p class="C11 V41">Ogni cosa che striscia sulla terra un abominio; non lo dovete mangiare.</p>
<p class="C11 V42">Fra tutti gli animali che strisciano sulla terra, non mangerete alcuno di quei che camminano sul ventre, che camminano su quattro zampe, o di quelli che hanno molte zampe, poiché sono un abominio.</p>
<p class="C11 V43">Non rendetevi abominevoli con alcuno di questi animali che strisciano; non rendetevi impuri con essi, così da divenire contaminati.</p>
<p class="C11 V44">Poiché io sono l'Eterno, il vostro DIO; santificatevi dunque e siate santi, perché io sono santo; non contaminatevi con alcuno di questi animali che strisciano sulla terra.</p>
<p class="C11 V45">Poiché io sono l'Eterno che vi ho fatto salire dal paese d'Egitto, per essere il vostro DIO; siate dunque santi, perché io sono santo.</p>
<p class="C11 V46">Questa è la legge relativa ai quadrupedi, agli uccelli e a ogni essere vivente che si muove nelle acque, e a ogni essere che striscia sulla terra.</p>
<p class="C11 V47">affinché sappiate distinguere tra l'impuro e il puro, e tra l'animale che si può mangiare e quello che non si deve mangiare».</p>
<p class="C12 V1">L'Eterno parlò ancora a Mosè, dicendo:</p>
<p class="C12 V2">«Parla così ai figli d'Israele: Se una donna è rimasta incinta e partorisce un maschio, sarà impura per sette giorni, sarà impura come nei giorni delle sue mestruazioni.</p>
<p class="C12 V3">L'ottavo giorno si circonciderà la carne del prepuzio del bambino.</p>
<p class="C12 V4">Poi ella resterà ancora trentatrè giorni a purificarsi del sangue; non toccherà alcuna cosa santa e non entrerà nel santuario, finché non siano compiuti i giorni della sua purificazione.</p>
<p class="C12 V5">Se invece partorisce una bambina, sarà impura due settimane come al tempo delle sue mestruazioni; e resterà sessantasei giorni a purificarsi del sangue.</p>
<p class="C12 V6">Quando i giorni della sua purificazione sono compiuti, sia che si tratti di un figlio o di una figlia, porterà al sacerdote, all'ingresso della tenda di convegno, un agnello di un anno come olocausto e un giovane piccione o una tortora come sacrificio per il peccato.</p>
<p class="C12 V7">Poi il sacerdote li offrirà davanti all'Eterno e farà l'espiazione per lei; ed ella sarà purificata dal flusso del suo sangue. Questa è la legge relativa alla donna che partorisce un maschio o una femmina.</p>
<p class="C12 V8">E se non ha mezzi per offrire un agnello, prenderà due tortore o due giovani piccioni, uno come olocausto e l'altro come sacrificio per il peccato. Il sacerdote farà l'espiazione per lei, ed ella sarà pura».</p>
<p class="C13 V1">L'Eterno parlò ancora a Mosè e ad Aaronne, dicendo:</p>
<p class="C13 V2">Quando uno ha sulla pelle del suo corpo un gonfiore o una crosta o una macchia lucida, e diventa sulla pelle del suo corpo un indizio di piaga di lebbra, quel tale sarà portato dal sacerdote Aaronne o da uno dei suoi figli sacerdoti.</p>
<p class="C13 V3">Il sacerdote esaminerà la piaga sulla pelle del corpo; se il pelo nella piaga è diventato bianco e la piaga appare più profonda della pelle del corpo, è piaga di lebbra; il sacerdote, dopo averlo esaminato, lo dichiarerà impuro.</p>
<p class="C13 V4">Ma se la macchia lucida sulla pelle del corpo è bianca e non appare essere più profonda della pelle, e il suo pelo non è diventato bianco, il sacerdote isolerà per sette giorni colui che ha la piaga.</p>
<p class="C13 V5">Il settimo giorno, il sacerdote lo esaminerà; e se la piaga sembra essersi fermata e non essersi chiusa sulla pelle, il sacerdote lo isolerà altri sette giorni.</p>
<p class="C13 V6">Il sacerdote lo esaminerà di nuovo il settimo giorno; e se vedrà che la piaga si è attenuata e non si è chiusa sulla pelle, il sacerdote lo dichiarerà puro: è solo una pustola. Quel tale laverà le sue vesti e sarà puro.</p>
<p class="C13 V7">Ma se la pustola si è allargata sulla pelle dopo che egli si è mostrato al sacerdote per essere dichiarato puro, si farà nuovamente esaminare dal sacerdote;</p>
<p class="C13 V8">il sacerdote lo esaminerà; e se vedrà che la pustola si è chiusa sulla pelle, il sacerdote lo dichiarerà impuro; è lebbra.</p>
<p class="C13 V9">Quando su un uomo appare una piaga di lebbra, sarà portato dal sacerdote.</p>
<p class="C13 V10">Il sacerdote lo esaminerà; e se il gonfiore sulla pelle è bianco e ha fatto diventar bianco il pelo, e nel gonfiore c'è un po' di carne viva,</p>
<p class="C13 V11">è lebbra cronica sulla pelle del suo corpo e il sacerdote lo dichiarerà impuro; lo isolerà, perché è impuro.</p>
<p class="C13 V12">Se però la lebbra si diffonde ulteriormente sulla pelle in modo da coprire tutta la pelle di colui che ha la piaga, dalla testa ai piedi, dovunque il sacerdote guardi,</p>
<p class="C13 V13">il sacerdote lo esaminerà; e se la lebbra ha coperto tutto il suo corpo, dichiarerà puro colui che ha la piaga; è diventato tutto bianco, quindi è puro.</p>
<p class="C13 V14">Ma nel giorno in cui compare su di lui della carne viva, sarà dichiarato impuro.</p>
<p class="C13 V15">Quando il sacerdote avrà visto la carne viva, lo dichiarerà impuro; la carne viva è impura; è lebbra.</p>
<p class="C13 V16">Ma se la carne viva cambia nuovamente e diventa bianca, vada egli dal sacerdote;</p>
<p class="C13 V17">e il sacerdote lo esaminerà; e se la piaga è diventata bianca, il sacerdote dichiarerà puro colui che ha la piaga; è puro.</p>
<p class="C13 V18">Quando sulla pelle del corpo si è sviluppata un'ulcera, ed è guarita,</p>
<p class="C13 V19">e sul luogo dell'ulcera si forma un gonfiore bianco o una macchia lucida, bianco-rossastra, sarà fatta vedere al sacerdote.</p>
<p class="C13 V20">Il sacerdote la esaminerà; se la macchia appare più profonda della pelle e il suo pelo è diventato bianco, il sacerdote lo dichiarerà impuro; è piaga di lebbra che è scoppiata nell'ulcera.</p>
<p class="C13 V21">Ma se il sacerdote, esaminandola, si rende conto che nella macchia non ci sono peli bianchi e che non è più profonda della pelle e si è attenuata, i sacerdote lo isolerà per sette giorni.</p>
<p class="C13 V22">Se la macchia si allarga sulla pelle, il sacerdote lo dichiarerà impuro; è piaga di lebbra.</p>
<p class="C13 V23">Ma se la macchia è rimasta allo stesso posto e non si è diffusa, è la cicatrice dell'ulcera e il sacerdote lo dichiarerà puro.</p>
<p class="C13 V24">Se uno riceve sulla sua pelle un'ustione causata dal fuoco, e la carne viva dell'ustione diviene una macchia lucida, bianco-rossastra, o bianca,</p>
<p class="C13 V25">il sacerdote la esaminerà; e se il pelo della macchia è diventato bianco e la macchia appare più profonda della pelle, è lebbra scoppiata nella bruciatura. Il sacerdote lo dichiarerà impuro; è piaga di lebbra.</p>
<p class="C13 V26">Ma se il sacerdote, esaminandola, vede che non c'è pelo bianco nella macchia e che essa non è più profonda della pelle, ma si è attenuata, il sacerdote lo isolerà per sette giorni.</p>
<p class="C13 V27">Il settimo giorno, il sacerdote lo esaminerà; e se la macchia si è ulteriormente diffusa sulla pelle, il sacerdote lo dichiarerà impuro; è piaga di lebbra.</p>
<p class="C13 V28">Se la macchia lucida invece è rimasta nello stesso luogo e non si è diffusa sulla pelle, ma si è attenuata, è il gonfiore dell'ustione; il sacerdote lo dichiarerà puro, perché è la cicatrice dell'ustione.</p>
<p class="C13 V29">Quando un uomo o una donna avrà una piaga sul capo o nella barba,</p>
<p class="C13 V30">il sacerdote esaminerà la piaga; se appare più profonda della pelle e in essa vi è del pelo giallastro e sottile, il sacerdote lo dichiarerà impuro; è tigna, cioè lebbra del capo o della barba.</p>
<p class="C13 V31">Se invece il sacerdote esamina la piaga della tigna, e non appare più profonda della pelle e in essa non vi è pelo nero, il sacerdote isolerà per sette giorni colui che ha la piaga della tigna.</p>
<p class="C13 V32">Il settimo giorno il sacerdote esaminerà la piaga e, se la tigna non si è diffusa e non vi è in essa pelo giallo, e la tigna non appare più profonda della pelle,</p>
<p class="C13 V33">quel tale si raderà, ma non raderà la parte interessata dalla tigna; e il sacerdote isolerà altri sette giorni colui che ha la tigna.</p>
<p class="C13 V34">Il settimo giorno il sacerdote esaminerà la tigna; e se la tigna non si è diffusa sulla pelle e non appare più profonda della pelle, il sacerdote lo dichiarerà puro; egli si laverà le vesti e sarà puro.</p>
<p class="C13 V35">Ma se, dopo che egli è stato dichiarato puro, la tigna si è diffusa sulla pelle,</p>
<p class="C13 V36">il sacerdote lo esaminerà; se la tigna si è diffusa sulla pelle, il sacerdote non deve cercare il pelo giallo; egli è impuro.</p>
<p class="C13 V37">Ma se la tigna sembra essersi fermata e in essa è cresciuto del pelo nero, la tigna è guarita; egli è puro e il sacerdote lo dichiarerà puro.</p>
<p class="C13 V38">Se un uomo o una donna ha sulla pelle del suo corpo delle macchie lucide, specialmente delle macchie lucide-biancastre,</p>
<p class="C13 V39">il sacerdote le esaminerà; e se le macchie lucide sulla pelle del loro corpo sono di un bianco pallido, è un'eruzione cutanea; egli è puro.</p>
<p class="C13 V40">Se un uomo perde i capelli del capo, è calvo, ma è puro.</p>
<p class="C13 V41">Se perde i capelli sulla fronte, è calvo sulla fronte, ma è puro.</p>
<p class="C13 V42">Ma se sulla parte calva del capo o della fronte appare una piaga bianco-rossastra, è lebbra, scoppiata sul capo o sulla fronte.</p>
<p class="C13 V43">Il sacerdote la esaminerà; e se il gonfiore della piaga sulla parte calva del capo o della fronte è bianco-rossastro, simile alla lebbra sulla pelle del corpo,</p>
<p class="C13 V44">è lebbroso; è impuro, e il sacerdote lo dichiarerà impuro, a motivo della piaga sul suo capo.</p>
<p class="C13 V45">Il lebbroso, affetto da questa piaga, porterà le vesti strappate e il capo scoperto; si coprirà la barba e griderà: «Impuro, impuro».</p>
<p class="C13 V46">Sarà impuro tutto il tempo che avrà la piaga; è impuro; vivrà da solo; abiterà fuori del campo.</p>
<p class="C13 V47">Se su un vestito c'è una piaga di lebbra, sia un vestito di lana o un vestito di lino,</p>
<p class="C13 V48">un tessuto o un lavoro a maglia, di lino o di lana, in pelle o in qualsiasi oggetto fatto di pelle,</p>
<p class="C13 V49">se la piaga è verdastra o rossastra sul vestito o sulla pelle, sul tessuto o sulla maglia, o su qualsiasi oggetto fatto di pelle, è piaga di lebbra, e sarà mostrata al sacerdote.</p>
<p class="C13 V50">Il sacerdote esaminerà la piaga e isolerà per sette giorni colui che ha la piaga;</p>
<p class="C13 V51">Il settimo giorno esaminerà la piaga; e se la piaga si è diffusa sulla veste o sul tessuto o sulla maglia o sulla pelle o su qualsiasi oggetto fatto di pelle è una piaga di lebbra maligna; è cosa impura.</p>
<p class="C13 V52">Egli brucerà quel vestito o il tessuto o la maglia di lana o di lino o qualunque oggetto fatto di pelle su cui è la piaga perché è lebbra maligna; sarà bruciato nel fuoco.</p>
<p class="C13 V53">Ma se il sacerdote esamina la piaga ed essa non si è diffusa sul vestito o sul tessuto o sulla maglia o su qualunque oggetto di pelle,</p>
<p class="C13 V54">Il sacerdote ordinerà che si lavi l'oggetto su cui è quella piaga, e lo isolerà per altri sette giorni.</p>
<p class="C13 V55">Il sacerdote esaminerà la piaga, dopo che è stata lavata; se la piaga non ha cambiato colore, anche se non si è diffusa, è cosa impura; la brucerai nel fuoco; continua a corrodere di dentro o di fuori.</p>
<p class="C13 V56">Se il sacerdote la esamina e la piaga, dopo essere stata lavata, si è attenuata, la strapperà dal vestito o dalla pelle o dal tessuto o dalla maglia.</p>
<p class="C13 V57">Ma se appare ancora sul vestito o sul tessuto o sulla maglia o su qualunque oggetto fatto di pelle, è male che si diffonde; brucerai col fuoco l'oggetto su cui è la piaga.</p>
<p class="C13 V58">Il vestito o il tessuto o la maglia o qualunque oggetto fatto di pelle che hai lavato e dal quale la piaga è scomparsa, si laverà una seconda volta e sarà puro.</p>
<p class="C13 V59">Questa è la legge per la piaga di lebbra sopra un vestito di lana o di lino, sul tessuto o sulla maglia o su qualunque oggetto fatto di pelle, per dichiararlo puro o per dichiararlo impuro».</p>
<p class="C14 V1">L'Eterno parlò ancora a Mosè, dicendo:</p>
<p class="C14 V2">«Questa è la legge relativa al lebbroso per il giorno della sua purificazione. Egli sarà portato dal sacerdote.</p>
<p class="C14 V3">Il sacerdote uscirà dal campo e lo esaminerà e se la piaga della lebbra è guarita nel lebbroso,</p>
<p class="C14 V4">Il sacerdote ordinerà di prendere per colui che dev'essere purificato due uccelli vivi e puri, del legno di cedro, dello scarlatto e dell'issopo.</p>
<p class="C14 V5">Il sacerdote ordinerà che si sgozzi uno degli uccelli in un vaso d'argilla su acqua corrente.</p>
<p class="C14 V6">Poi prenderà l'uccello vivo il legno di cedro, lo scarlatto e l'issopo e li immergerà, con l'uccello vivo nel sangue dell'uccello sgozzato sull'acqua corrente.</p>
<p class="C14 V7">Lo spruzzerà quindi sette volte su colui che deve essere purificato dalla lebbra; lo dichiarerà puro e lascerà andar libero per i campi l'uccello vivo.</p>
<p class="C14 V8">Colui che deve essere purificato laverà le sue vesti, raderà tutti i suoi peli si laverà nell'acqua e sarà puro. Dopo questo potrà entrare nel campo ma resterà sette giorni fuori della sua tenda.</p>
<p class="C14 V9">Il settimo giorno raderà tutti i peli del suo capo, della sua barba e delle sue ciglia; raderà insomma tutti i suoi peli. Laverà le sue vesti e laverà il suo corpo nell'acqua e sarà puro.</p>
<p class="C14 V10">L'ottavo giorno prenderà due agnelli senza difetto, un'agnella di un anno senza difetto, tre decimi i efa di fior di farina, mescolata con olio, come un'offerta di cibo, e un log d'olio;</p>
<p class="C14 V11">e il sacerdote che compie la purificazione presenterà colui che deve essere purificato e tutte queste cose davanti all'Eterno, all'ingresso della tenda di convegno.</p>
<p class="C14 V12">Poi il sacerdote prenderà un agnello e lo offrirà come sacrificio di riparazione, con il log d'olio, e li agiterà come offerta agitata davanti all'Eterno.</p>
<p class="C14 V13">Scannerà quindi l'agnello nel luogo dove si scannano i sacrifici per il peccato e gli olocausti, nel luogo santo, poiché come il sacrificio di riparazione appartiene al sacerdote, così è il sacrificio per il peccato; è cosa santissima.</p>
<p class="C14 V14">Il sacerdote prenderà un po' di sangue del sacrificio di riparazione e il sacerdote lo metterà sull'estremità dell'orecchio destro di colui che deve essere purificato, sul pollice della sua mano destra e sul dito grosso del suo piede destro.</p>
<p class="C14 V15">Poi il sacerdote prenderà un po' di olio dal log e lo verserà nella palma della sua mano sinistra;</p>
<p class="C14 V16">quindi il sacerdote intingerà il dito della sua mano destra nell'olio che ha nella sua mano sinistra e col dito spruzzerà sette volte un po' d'olio davanti all'Eterno.</p>
<p class="C14 V17">del resto dell'olio che ha in mano, il sacerdote ne metterà un po' sull'estremità dell'orecchio destro di colui che deve essere purificato sul pollice della sua mano destra e sul dito grosso del suo piede destro sul posto ove ha messo il sangue del sacrificio di riparazione.</p>
<p class="C14 V18">Il resto dell'olio che ha in mano, il sacerdote lo metterà sul capo di colui che deve essere purificato; così il sacerdote farà per lui l'espiazione' davanti all'Eterno.</p>
<p class="C14 V19">Poi il sacerdote offrirà il sacrificio per il peccato e farà l'espiazione per colui che deve essere purificato dalla sua impurità; dopo di ciò scannerà l'olocausto.</p>
<p class="C14 V20">Il sacerdote offrirà l'olocausto e l'oblazione di cibo sull'altare; così il sacerdote farà per lui l'espiazione, ed egli sarà puro.</p>
<p class="C14 V21">Se quel tale è povero e non può procurarsi queste cose, prenderà un solo agnello da offrire come sacrificio di trasgressione, per offerta agitata, per fare l'espiazione per lui, e un decimo di efa di fior di farina mescolata con olio come offerta di cibo, un log di olio,</p>
<p class="C14 V22">e due tortore o due giovani piccioni, secondo le sue disponibilità; uno sarà per il sacrificio per il peccato e l'altro per l'olocausto.</p>
<p class="C14 V23">L'ottavo giorno porterà, per la sua purificazione, queste cose al sacerdote all'ingresso della tenda di convegno davanti all'Eterno.</p>
<p class="C14 V24">Il sacerdote prenderà l'agnello del sacrificio per la trasgressione e il log d'olio, e il sacerdote li agiterà come offerta agitata davanti all'Eterno.</p>
<p class="C14 V25">Poi scannerà l'agnello del sacrificio per la trasgressione. Il sacerdote prenderà un po' di sangue del sacrificio per la trasgressione e lo metterà sull'estremità dell'orecchio destro di colui che deve essere purificato, sul pollice della sua mano destra e sul dito grosso del suo piede destro.</p>
<p class="C14 V26">Il sacerdote verserà un po' di olio sulla palma della sua mano sinistra.</p>
<p class="C14 V27">E col dito della sua mano destra il sacerdote spruzzerà sette volte un po' dell'olio che ha nella sua mano sinistra davanti all'Eterno.</p>
<p class="C14 V28">Poi il sacerdote metterà un po' dell'olio che ha in mano sull'estremità dell'orecchio destro di colui che deve essere purificato, sul pollice della sua mano destra e sul dito grosso del suo piede destro. nel luogo ove ha messo il sangue del sacrificio della trasgressione.</p>
<p class="C14 V29">Il resto dell'olio che ha in mano, il sacerdote lo metterà sul capo di colui che deve essere purificato, per fare espiazione per lui davanti all'Eterno.</p>
<p class="C14 V30">Poi offrirà una delle tortore o uno dei due giovani piccioni, secondo le sue possibilità;</p>
<p class="C14 V31">Offrirà quello che ha potuto procurarsi uno come sacrificio per il peccato e l'altro come olocausto, insieme con l'oblazione di cibo; così il sacerdote farà l'espiazione davanti all'Eterno per colui che deve essere purificato.</p>
<p class="C14 V32">Questa è la legge per colui che è affetto da piaga di lebbra e non ha mezzi per procurarsi ciò che è richiesto per la sua purificazione».</p>
<p class="C14 V33">L'Eterno parlò ancora a Mosè e ad Aaronne, dicendo:</p>
<p class="C14 V34">«Quando entrerete nel paese di Canaan che io vi do in proprietà, se mando la piaga della lebbra in una casa del paese di vostra proprietà,</p>
<p class="C14 V35">Il proprietario della casa andrà a dichiararlo al sacerdote, dicendo: «Mi sembra che ci sia una specie di piaga in casa mia».</p>
<p class="C14 V36">Allora il sacerdote ordinerà che svuotino la casa prima che egli entri a esaminare la piaga, affinché tutto quello che c'è in casa non diventi impuro. Dopo questo, il sacerdote entrerà a esaminare la casa.</p>
<p class="C14 V37">Esaminerà quindi la piaga; se la piaga che è sui muri della casa ha delle cavità verdastre o rossastre che appaiono più profonde della superficie della parete,</p>
<p class="C14 V38">il sacerdote uscirà dalla casa, alla porta, e chiuderà la casa per sette giorni.</p>
<p class="C14 V39">Il settimo giorno il sacerdote ritornerà ed esaminerà la casa; se la piaga si è chiusa sulle pareti della casa,</p>
<p class="C14 V40">il sacerdote ordinerà che tirino via le pietre su cui è la piaga e che le gettino in un luogo impuro fuori della città.</p>
<p class="C14 V41">Farà quindi raschiare l'interno della casa, tutt'intorno, e getteranno l'intonaco che hanno asportato fuori della città, in luogo impuro.</p>
<p class="C14 V42">Poi prenderanno delle altre pietre e le metteranno al posto delle prime, e prenderanno dell'altra calce per intonacare la casa.</p>
<p class="C14 V43">Se però la piaga torna ad erompere nella casa, dopo che ne ha tolte via le pietre e dopo che la casa è stata raschiata e rintonacata,</p>
<p class="C14 V44">il sacerdote entrerà ad esaminare la casa; se la piaga si è chiusa nella casa, vi è lebbra maligna nella casa; essa è impura.</p>
<p class="C14 V45">Perciò demolirà la casa e porterà le pietre, il legname e l'intonaco fuori della città, in un luogo impuro.</p>
<p class="C14 V46">Inoltre chiunque entra nella casa durante tutto il tempo in cui è stata chiusa, sarà impuro fino alla sera.</p>
<p class="C14 V47">Chi dorme nella casa, si laverà le vesti; similmente chi mangia nella casa, si laverà le vesti.</p>
<p class="C14 V48">Ma se il sacerdote entra nella casa e la esamina, e la piaga non si è chiusa nella casa dopo che la casa è stata intonacata, il sacerdote dichiarerà la casa pura, perché la piaga è guarita.</p>
<p class="C14 V49">Poi, per purificare la casa, prenderà due uccelli, legno di cedro, scarlatto e issopo;</p>
<p class="C14 V50">sgozzerà quindi uno degli uccelli in un vaso di argilla su acqua corrente;</p>
<p class="C14 V51">e prenderà il legno di cedro, l'issopo, lo scarlatto e l'uccello vivo, e li immergerà nel sangue dell'uccello sgozzato e nell'acqua corrente e spruzzerà la casa sette volte.</p>
<p class="C14 V52">Così purificherà la casa col sangue dell'uccello, con l'acqua corrente, con l'uccello vivo, col legno di cedro con l'issopo e con lo scarlatto;</p>
<p class="C14 V53">ma lascerà andare libero l'uccello vivo fuori della città, per i campi; farà così l'espiazione, per la casa, ed essa sarà pura.</p>
<p class="C14 V54">Questa è la legge per ogni piaga di lebbra e per la tigna,</p>
<p class="C14 V55">per la lebbra delle vesti e della casa,</p>
<p class="C14 V56">per i gonfiori, le pustole e le macchie lucide,</p>
<p class="C14 V57">per insegnare quando una cosa è impura e quando è pura. Questa è la legge per la lebbra».</p>
<p class="C15 V1">L'Eterno parlò ancora a Mosè e ad Aaronne, dicendo:</p>
<p class="C15 V2">«Parlate ai figli d'Israele e dite loro: Chiunque abbia un flusso dal suo corpo, tale flusso è impuro.</p>
<p class="C15 V3">La sua impurità è prodotta dal suo flusso: egli è impuro tanto che il flusso de suo corpo è tuttora in atto, come se il flusso nel suo corpo si è fermato.</p>
<p class="C15 V4">Ogni letto sul quale si corica chi ha il flusso, sarà impuro; e ogni cosa su cui si siede sarà impura.</p>
<p class="C15 V5">Chiunque tocca il suo letto laverà le sue vesti e si laverà nell'acqua, e sarà impuro fino alla sera.</p>
<p class="C15 V6">Chi si siede su qualunque cosa su cui si è seduto chi ha il flusso, laverà le sue vesti e si laverà nell'acqua, e sarà impuro fino alla sera.</p>
<p class="C15 V7">Chi tocca il corpo di chi ha il flusso, laverà le sue vesti e si laverà nell'acqua, e sarà impuro fino alla sera.</p>
<p class="C15 V8">Se chi ha il flusso sputa su uno che è puro, questi laverà le sue vesti e si laverà nell'acqua, e sarà impuro fino alla sera.</p>
<p class="C15 V9">Ogni sella su cui monta chi ha il flusso, sarà impura.</p>
<p class="C15 V10">Chiunque tocca qualunque cosa che è stata sotto di lui, sarà impuro fino alla sera. Chi trasporta tali cose laverà le sue vesti e si laverà nell'acqua, e sarà impuro fino alla sera.</p>
<p class="C15 V11">Chiunque tocca chi ha il flusso, senza essersi lavato le mani, dovrà lavare le sue vesti e lavarsi nell'acqua, e sarà impuro fino alla sera.</p>
<p class="C15 V12">Il vaso di terra toccato da chi ha il flusso, sarà spezzato; e ogni vaso di legno sarà lavato nell'acqua.</p>
<p class="C15 V13">Quando chi ha il flusso è purificato dal suo flusso, conterà sette giorni per la sua purificazione; poi laverà le sue vesti e laverà il suo corpo nell'acqua corrente, e sarà puro.</p>
<p class="C15 V14">L'ottavo giorno prenderà due tortore o due giovani piccioni e verrà davanti all'Eterno all'ingresso della tenda di convegno, e li darà al sacerdote.</p>
<p class="C15 V15">Il sacerdote li offrirà: uno come sacrificio per il peccato, l'altro come olocausto; così il sacerdote farà l'espiazione per lui davanti all'Eterno, a motivo del suo flusso.</p>
<p class="C15 V16">Se un uomo ha un'emissione di seme, laverà tutto il suo corpo nell'acqua, e sarà impuro fino alla sera.</p>
<p class="C15 V17">Ogni veste e ogni pelle su cui c'è del seme sarà lavata con acqua, e sarà impura fino alla sera.</p>
<p class="C15 V18">Se un uomo si corica con una donna e ha un'emissione di seme, si laveranno ambedue nell'acqua e saranno impuri fino alla sera.</p>
<p class="C15 V19">Se una donna ha un flusso nel suo corpo, e questo è un flusso di sangue, la sua impurità durerà sette giorni; chiunque la tocca sarà impuro fino alla sera.</p>
<p class="C15 V20">Qualunque cosa su cui si sdraia durante la sua impurità, sarà impura; qualunque cosa su cui si siede, sarà impura.</p>
<p class="C15 V21">Chiunque tocca il suo letto laverà le sue vesti e si laverà nell'acqua, e sarà impuro fino alla sera.</p>
<p class="C15 V22">Chiunque tocca qualunque cosa su cui ella si è seduta, laverà le sue vesti e si laverà nell'acqua, e sarà impuro fino alla sera.</p>
<p class="C15 V23">Se ella si è seduta sul letto o su qualunque altra cosa, quando uno lo tocca, sarà impuro fino alla sera.</p>
<p class="C15 V24">Se un uomo si corica con lei, la sua impurità passa su di lui, ed egli sarà impuro per sette giorni; e ogni letto su cui egli si sdraia, sarà impuro.</p>
<p class="C15 V25">Se una donna ha un flusso di sangue di vari giorni fuori del tempo della sua impurità mestruale, o se il flusso continua oltre il tempo dovuto, sarà impura per tutti i giorni del suo flusso impuro, come è nei giorni della sua impurità mestruale.</p>
<p class="C15 V26">Ogni letto sul quale si sdraia durante tutti i giorni del suo flusso, sarà per lei come il letto delle sue mestruazioni; e qualunque cosa su cui siede sarà impura della stessa impurità delle sue mestruazioni.</p>
<p class="C15 V27">Chiunque tocca tali cose sarà impuro; laverà le sue vesti e si laverà nell'acqua, e sarà impuro fino alla sera.</p>
<p class="C15 V28">Quando però è purificata del suo flusso, conterà sette giorni e dopo sarà pura.</p>
<p class="C15 V29">L'ottavo giorno prenderà due tortore o due giovani piccioni e li porterà al sacerdote all'ingresso della tenda di convegno.</p>
<p class="C15 V30">Il sacerdote ne offrirà uno come sacrificio per il peccato e l'altro come olocausto; il sacerdote farà per lei l'espiazione, davanti all'Eterno, del flusso che la rendeva impura.</p>
<p class="C15 V31">Così terrete separati i figli d'Israele da ciò che li contamina, affinché non muoiano a motivo della loro impurità, contaminando il mio tabernacolo che è in mezzo a loro.</p>
<p class="C15 V32">Questa è la legge per chi ha un flusso e per chi ha un'emissione di seme, che lo rende impuro,</p>
<p class="C15 V33">e per la donna che è sofferente a motivo delle sue periodiche mestruazioni, per l'uomo o per la donna che ha un flusso e per l'uomo che si corica con una donna impura».</p>
<p class="C16 V1">L'Eterno parlò a Mosè dopo la morte dei due figli di Aaronne, che morirono quando si presentarono davanti all'Eterno con fuoco illecito.</p>
<p class="C16 V2">L'Eterno disse a Mosè: «Parla ad Aaronne, tuo fratello, e digli di non entrare in qualsiasi tempo nel santuario, di là dal velo, davanti al propiziatorio che è sull'arca, perché non abbia a morire, poiché io apparirò nella nuvola sul propiziatorio.</p>
<p class="C16 V3">Aaronne entrerà nel santuario in questo modo: prederà un torello per il sacrificio per il peccato e un montone per l'olocausto.</p>
<p class="C16 V4">Si metterà la tunica sacra di lino e porterà sul suo corpo i calzoni di lino; si cingerà della cintura di lino e avrà in capo il turbante di lino. Queste sono le vesti sacre; egli le indosserà dopo essersi lavato il corpo nell'acqua.</p>
<p class="C16 V5">Dall'assemblea dei figli d'Israele prenderà due capri per il sacrificio per il peccato e un montone per l'olocausto.</p>
<p class="C16 V6">Aaronne offrirà il torello del sacrificio per il peccato, che è per se, e farà l'espiazione per se e per la propria casa.</p>
<p class="C16 V7">Poi prenderà i due capri e li presenterà davanti all'Eterno all'ingresso della tenda di convegno.</p>
<p class="C16 V8">Aaronne tirerà quindi a sorte i due capri: uno sarà destinato all'Eterno e l'altro per capro espiatorio.</p>
<p class="C16 V9">Aaronne farà avvicinare il capro che è stato destinato all'Eterno e l'offrirà come sacrificio per il peccato;</p>
<p class="C16 V10">ma il capro che è stato destinato ad essere il capro espiatorio, sarà presentato vivo davanti all'Eterno, per fare su di esso l'espiazione e per mandarlo poi nel deserto come capro espiatorio.</p>
<p class="C16 V11">Aaronne offrirà dunque il torello del sacrificio per il peccato per se e farà l'espiazione per se e per la propria casa; e scannerà il torello del sacrificio per il peccato per se.</p>
<p class="C16 V12">Poi prenderà un turibolo pieno di carboni accesi tolti dall'altare davanti all'Eterno e avrà le sue mani piene di incenso profumato in polvere, e porterà ogni cosa di là dal velo.</p>
<p class="C16 V13">Metterà l'incenso sul fuoco davanti all'Eterno perché la nuvola dell'incenso copra il propiziatorio che è sulla testimonianza; così egli non morirà.</p>
<p class="C16 V14">Poi prenderà del sangue del torello e lo spruzzerà col suo dito sul propiziatorio dal lato est; spruzzerà pure un po' di sangue col suo dito davanti al propiziatorio sette volte.</p>
<p class="C16 V15">Poi scannerà il capro del sacrificio per il peccato, che è per il popolo, e ne porterà il sangue di là dal velo; e farà con questo sangue ciò che ha fatto col sangue del torello; lo spruzzerà sul propiziatorio e davanti al propiziatorio.</p>
<p class="C16 V16">Così farà l'espiazione per il santuario, a motivo delle impurità dei figli d'Israele, delle loro trasgressioni e di tutti i loro peccati. Lo stesso farà per la tenda di convegno che rimane fra loro, in mezzo alle loro impurità.</p>
<p class="C16 V17">Nella tenda di convegno, quando egli entrerà nel santuario per fare l'espiazione, non ci sarà alcuno, finché egli sia uscito ed abbia fatto l'espiazione per sé, per la propria casa e per tutta l'assemblea d'Israele.</p>
<p class="C16 V18">Egli uscirà verso l'altare che è davanti all'Eterno e farà l'espiazione per esso: prenderà del sangue del torello e del sangue del capro e lo metterà sui corni dell'altare tutt'intorno.</p>
<p class="C16 V19">Poi spruzzerà del sangue su di esso col suo dito sette volte; così lo purificherà e lo santificherà dalle impurità dei figli d'Israele.</p>
<p class="C16 V20">Quando avrà finito di fare l'espiazione per il santuario, per la tenda di convegno e per l'altare, farà avvicinare il capro vivo.</p>
<p class="C16 V21">Aaronne poserà entrambe le sue mani sulla testa del capro vivo e confesserà su di esso tutte le iniquità dei figli d'Israele tutte le loro trasgressioni, tutti i loro peccati, e li metterà sulla testa del capro; lo manderà poi nel deserto per mezzo di un uomo appositamente scelto.</p>
<p class="C16 V22">Il capro porterà su di sé tutte le loro iniquità in terra solitaria; e quell'uomo lo lascerà andare nel deserto.</p>
<p class="C16 V23">Poi Aaronne entrerà nella tenda di convegno, si spoglierà delle vesti di lino che aveva indossate per entrare nel santuario e le lascerà li.</p>
<p class="C16 V24">E laverà il suo corpo nell'acqua in un luogo santo, indosserà le sue vesti e uscirà ad offrire il suo olocausto e l'olocausto del popolo, e farà l'espiazione per sé e per il popolo.</p>
<p class="C16 V25">Farà quindi fumare sull'altare il grasso del sacrificio per il peccato.</p>
<p class="C16 V26">Colui che ha lasciato andare il capro, scelto come capro espiatorio, laverà le sue vesti e laverà il suo corpo nell'acqua e, dopo questo, potrà rientrare nell'accampamento.</p>
<p class="C16 V27">Si porterà quindi fuori dell'accampamento il torello del sacrificio per il peccato e il capro del sacrificio per il peccato, il cui sangue è stato portato nel santuario per fare l'espiazione; e bruceranno nel fuoco le loro pelli, la carne e i loro escrementi.</p>
<p class="C16 V28">Poi colui che li brucia laverà le sue vesti e laverà il suo corpo nell'acqua; dopo questo, egli potrà rientrare nell'accampamento.</p>
<p class="C16 V29">Questa sarà per voi una legge perpetua: nel settimo mese, il decimo giorno del mese, umilierete le anime vostre e non farete alcun lavoro, né il nativo del paese, né il forestiero che risiede fra voi.</p>
<p class="C16 V30">Poiché in quel giorno il sacerdote farà l'espiazione per voi, per purificarvi, affinché siate purificati da tutti i vostri peccati davanti all'Eterno.</p>
<p class="C16 V31">E' per voi un sabato di riposo solenne e voi umilierete le anime vostre; è una legge perpetua.</p>
<p class="C16 V32">Il sacerdote, che è stato unto ed è stato consacrato per servire come sacerdote al posto di suo padre, farà l'espiazione e indosserà le vesti di lino, le vesti sacre.</p>
<p class="C16 V33">Egli farà l'espiazione per il santuario santo; farà l'espiazione per la tenda di convegno e per l'altare, e farà l'espiazione per i sacerdoti e per tutto il popolo dell'assemblea.</p>
<p class="C16 V34">Questa sarà per voi una legge perpetua, per fare l'espiazione per i figli d'Israele per tutti i loro peccati, una volta all'anno». E Mosè fece come l'Eterno gli aveva comandato.</p>
<p class="C17 V1">L'Eterno parlò ancora a Mosè dicendo:</p>
<p class="C17 V2">«Parla ad Aaronne, ai suoi figli e a tutti i figli d'Israele e di' loro: Questo è ciò che l'Eterno ha ordinato dicendo:</p>
<p class="C17 V3">Chiunque della casa d'Israele scanna un bue o un agnello o una capra entro il campo, o fuori del campo</p>
<p class="C17 V4">e non lo porta all'ingresso della tenda di convegno per presentarlo come offerta all'Eterno davanti al tabernacolo dell'Eterno, sarà ritenuto colpevole di sangue; ha sparso del sangue e tale uomo sarà sterminato di mezzo al suo popolo;</p>
<p class="C17 V5">e questo affinché i figli d'Israele invece di immolare i loro sacrifici nei campi, li portino all'Eterno all'ingresso della tenda di convegno, al sacerdote, e li offrano all'Eterno come sacrifici di ringraziamento.</p>
<p class="C17 V6">Il sacerdote spruzzerà il sangue sull'altare dell'Eterno, all'ingresso della tenda di convegno, e farà fumare il grasso come un odore soave all'Eterno.</p>
<p class="C17 V7">Essi non offriranno più i loro sacrifici ai demoni, dietro i quali essi si sono prostituiti. Questa sarà per loro una legge perpetua, per tutte le loro generazioni.</p>
<p class="C17 V8">Di' loro ancora: «Qualsiasi uomo della casa d'Israele o degli stranieri che risiedono fra di voi offra un olocausto o un sacrificio,</p>
<p class="C17 V9">e non lo porta all'ingresso della tenda di convegno per offrirlo all'Eterno, tale uomo sarà sterminato di mezzo al suo popolo.</p>
<p class="C17 V10">Se qualcuno della casa d'Israele o degli stranieri che risiedono fra di voi mangia di qualsiasi genere di sangue, io volgerò la mia faccia contro quel tale che mangia del sangue e lo sterminerò di mezzo al suo popolo.</p>
<p class="C17 V11">Poiché la vita della carne è nel sangue. Per questo vi ho ordinato di porlo sull'altare per fare l'espiazione per le vostre vite, perché è il sangue che fa l'espiazione per la vita.</p>
<p class="C17 V12">Perciò ho detto ai figli d'Israele: nessuno tra di voi mangerà sangue; neppure lo straniero che risiede fra di voi mangerà sangue".</p>
<p class="C17 V13">E se qualcuno dei figli d'Israele o degli stranieri che risiedono fra di voi prende alla caccia un animale o un uccello che si può mangiare, ne spargerà il sangue e lo coprirà di terra;</p>
<p class="C17 V14">perché è la vita di ogni carne; il suo sangue sostiene la sua vita. Perciò ho detto ai figli d'Israele: «Non mangerete il sangue di alcuna carne, poiché la vita di ogni carne è il suo sangue; chiunque ne mangerà sarà sterminato».</p>
<p class="C17 V15">E qualunque persona, sia essa nativa del paese o straniera, che mangia una bestia morta naturalmente o sbranata, laverà le sue vesti e si laverà nell'acqua, e sarà impuro fino alla sera; poi sarà puro.</p>
<p class="C17 V16">Ma se non lava le sue vesti e non lava il suo corpo, porterà la pena della sua iniquità».</p>
<p class="C18 V1">L'Eterno parlò ancora a Mosè, dicendo:</p>
<p class="C18 V2">«Parla ai figli d'Israele e di' loro: Io sono l'Eterno, il vostro DIO.</p>
<p class="C18 V3">Non farete come fanno nel paese d'Egitto dove avete abitato, e non farete come fanno nel paese di Canaan dove io vi conduco; voi non seguirete le loro usanze.</p>
<p class="C18 V4">Metterete in pratica i miei decreti e osserverete i miei statuti per conformarvi ad essi. Io sono l'Eterno, il vostro DIO.</p>
<p class="C18 V5">Osserverete i miei statuti e i miei decreti, mediante i quali, chiunque li metterà in pratica, vivrà. Io sono l'Eterno.</p>
<p class="C18 V6">Nessuno di voi si accosterà ad alcuna sua parente carnale per scoprire la sua nudità. Io sono l'Eterno.</p>
<p class="C18 V7">Non scoprirai la nudità di tuo padre o la nudità di tua madre; è tua madre; non scoprirai la sua nudità.</p>
<p class="C18 V8">Non scoprirai la nudità della moglie di tuo padre; è la nudità di tuo padre.</p>
<p class="C18 V9">Non scoprirai la nudità di tua sorella, la figlia di tuo padre o la figlia di tua madre, sia essa nata in casa o nata fuori.</p>
<p class="C18 V10">Non scoprirai la nudità della figlia di tuo figlio o della figlia di tua figlia, poiché la loro nudità è la tua stessa nudità.</p>
<p class="C18 V11">Non scoprirai la nudità della figlia della moglie di tuo padre, generata da tuo padre; è tua sorella; non scoprire la sua nudità.</p>
<p class="C18 V12">Non scoprirai la nudità della sorella di tuo padre; è parente stretta di tuo padre.</p>
<p class="C18 V13">Non scoprirai la nudità della sorella di tua madre, perché è parente stretta di tua madre.</p>
<p class="C18 V14">Non scoprirai la nudità de fratello di tuo padre; non ti accosterai a sua moglie; è tua zia.</p>
<p class="C18 V15">Non scoprirai la nudità di tua nuora; è la moglie di tuo figlio; non scoprire la sua nudità.</p>
<p class="C18 V16">Non scoprirai la nudità della moglie di tuo fratello; è la nudità di tuo fratello.</p>
<p class="C18 V17">Non scoprirai la nudità di una donna e di sua figlia; non prenderai la figlia del figlio di lei, né la figlia della figlia di lei per scoprirne la nudità; sono parenti stretti di lei; è un incesto.</p>
<p class="C18 V18">Non prenderai una donna insieme con sua sorella per farne una rivale, scoprendola sua nudità mentre l'atra è ancora in vita.</p>
<p class="C18 V19">Non ti accosterai a una donna per scoprire la sua nudità durante a sua impurità mestruale.</p>
<p class="C18 V20">Non avrai relazioni carnali con la moglie del tuo vicino, per contaminarti con lei.</p>
<p class="C18 V21">Non permetterai che alcuno dei tuoi discendenti sia offerto a Molek; e non profanerai il nome del tuo DIO. Io sono l'Eterno.</p>
<p class="C18 V22">Non avrai relazioni carnali con un uomo, come si hanno con una donna: è cosa abominevole.</p>
<p class="C18 V23">Non ti accoppierai con alcuna bestia per contaminarti con essa; né alcuna donna si accosti ad una bestia per accoppiarsi con essa; è una perversione ripugnante.</p>
<p class="C18 V24">Non vi contaminate con alcuna di queste cose, poiché con tutte queste cose si sono contaminate le nazioni che io sto per scacciare davanti a voi.</p>
<p class="C18 V25">Il paese è stato contaminato; perciò io lo punirò per la sua iniquità, e il paese vomiterà i suoi abitanti.</p>
<p class="C18 V26">Voi dunque osserverete i miei statuti e i miei decreti e non commetterete alcuna di queste cose abominevoli, né colui che è nativo del paese, né il forestiero che risiede con voi,</p>
<p class="C18 V27">(poiché tutte queste cose abominevoli le hanno commesse gli abitanti del paese che erano prima di voi, e il paese è stato contaminato),</p>
<p class="C18 V28">affinché anche voi, se lo contaminate il paese non vi vomiti come ha vomitato la nazione che era prima di voi.</p>
<p class="C18 V29">Poiché chiunque commette alcuna di queste cose abominevoli, le persone che le commettono saranno sterminate di mezzo al loro popolo.</p>
<p class="C18 V30">Osserverete dunque i miei ordini, per non seguire alcuno di quei costumi abominevoli che sono stati seguiti prima di voi, e non vi contaminerete con essi. Io sono l'Eterno, il vostro DIO.</p>
<p class="C19 V1">L'Eterno parlò ancora a Mosè, dicendo:</p>
<p class="C19 V2">«Parla a tutta l'assemblea dei figli d'Israele e di' loro: Siate santi, perché io, l'Eterno, il vostro DIO, sono santo.</p>
<p class="C19 V3">Ognuno di voi rispetti sua madre e suo padre e osservate i miei sabati. Io sono l'Eterno, il vostro DIO.</p>
<p class="C19 V4">Non rivolgetevi a idoli e non fatevi degli dèi di metallo fuso. Io sono l'Eterno, il vostro DIO.</p>
<p class="C19 V5">Quando offrite un sacrificio di ringraziamento all'Eterno, l'offrirete in modo da essere graditi.</p>
<p class="C19 V6">Lo si mangerà il giorno stesso che lo offrite e il giorno seguente; e se rimane qualcosa fino al terzo giorno, lo brucerete col fuoco.</p>
<p class="C19 V7">Se si mangia alcuna parte di esso il terzo giorno è cosa abominevole; il sacrificio non sarà gradito.</p>
<p class="C19 V8">Chiunque perciò ne mangia porterà la pena della sua iniquità, perché ha profanato ciò che è sacro all'Eterno; quel tale sarà sterminato di mezzo al suo popolo.</p>
<p class="C19 V9">Quando mieterete la messe della vostra terra, non mieterai fino ai margini del tuo campo e non raccoglierai le spighe lasciate indietro del tuo raccolto;</p>
<p class="C19 V10">e nella tua vigna non vi ripasserai, né raccoglierai i grappoli rimasti indietro della tua vigna; li lascerai per il povero e per il forestiero. Io sono l'Eterno, il vostro DIO.</p>
<p class="C19 V11">Non ruberete, non mentirete e non ingannerete l'un l'altro.</p>
<p class="C19 V12">Non giurerete il falso nel mio nome, né profanerai il nome del tuo DIO. Io sono l'Eterno.</p>
<p class="C19 V13">Non opprimerai il tuo prossimo e non lo deruberai; il salario dell'operaio non rimanga presso di te fino al mattino seguente.</p>
<p class="C19 V14">Non maledirai il sordo e non metterai alcun inciampo davanti al cieco, ma temerai il tuo DIO. Io sono l'Eterno.</p>
<p class="C19 V15">Non farete ingiustizia nel giudicare; non userai parzialità col povero né presterai onore alla persona del potente; ma giudicherai il tuo prossimo con giustizia.</p>
<p class="C19 V16">Non andrai in giro calunniando fra il tuo popolo, né prenderai posizione contro la vita del tuo prossimo. Io sono l'Eterno.</p>
<p class="C19 V17">Non odierai il tuo fratello nel tuo cuore; riprendi pure il tuo prossimo, ma non tirarti addosso alcun peccato per causa sua.</p>
<p class="C19 V18">Non farai vendetta e non serberai rancore contro i figli del tuo popolo, ma amerai il tuo prossimo come te stesso. Io sono l'Eterno.</p>
<p class="C19 V19">Osserverete i miei statuti. Non accoppierai bestie di specie diverse; non seminerai il tuo campo con tipi diversi di seme, né indosserai alcun vestito tessuto con materiali diversi.</p>
<p class="C19 V20">Se uno ha relazioni carnali con una donna che sia schiava promessa a un uomo, ma che non è stata riscattata e non ha ricevuto la libertà, saranno ambedue puniti, ma non saranno messi a morte, perché ella non era libera.</p>
<p class="C19 V21">L'uomo porterà all'Eterno, all'ingresso della tenda di convegno, come sacrificio per la trasgressione, un montone;</p>
<p class="C19 V22">col montone del sacrificio per la trasgressione il sacerdote farà per lui l'espiazione davanti all'Eterno per il peccato che egli ha commesso; e il peccato che ha commesso gli sarà perdonato.</p>
<p class="C19 V23">Quando sarete entrati nel paese e avrete piantato ogni sorta di alberi da frutto, considererete i loro frutti come non circoncisi; per tre anni saranno per voi come non circoncisi; no si dovranno mangiare.</p>
<p class="C19 V24">Ma il quarto anno tutti i loro frutti saranno santificati; saranno per la lode dell'Eterno.</p>
<p class="C19 V25">Il quinto anno mangerete i loro frutti, affinché il loro prodotto possa crescere. Io sono l'Eterno, il vostro DIO.</p>
<p class="C19 V26">Non mangerete nulla che contenga sangue. Non praticherete alcun genere di divinazione o di magia.</p>
<p class="C19 V27">Non taglierete in tondo i capelli ai lati del capo, né spunterai gli orli della tua barba.</p>
<p class="C19 V28">Non farete incisioni nella vostra carne per un morto, né farete alcun tatuaggio su di voi. Io sono l'Eterno.</p>
<p class="C19 V29">Non contaminare la tua figlia, facendola divenire una prostituta, affinché il paese non si dia alla prostituzione e il paese non si riempia di scelleratezze.</p>
<p class="C19 V30">Osserverete i miei sabati e porterete rispetto al mio santuario. Io sono l'Eterno.</p>
<p class="C19 V31">Non rivolgetevi ai medium e ai maghi; non consultateli, per non contaminarvi per mezzo loro. Io sono l'Eterno, il vostro DIO.</p>
<p class="C19 V32">Alzati davanti al capo canuto, onora la persona del vecchio e temi il tuo DIO. Io sono l'Eterno.</p>
<p class="C19 V33">Quando uno straniero risiede con voi nel vostro paese, non lo maltratterete.</p>
<p class="C19 V34">Lo straniero che risiede fra voi, lo tratterete come colui che è nato fra voi; tu l'amerai come te stesso, poiché anche voi foste stranieri nel paese d'Egitto. Io sono l'Eterno, il vostro DIO.</p>
<p class="C19 V35">Non farete ingiustizia nei giudizi con le misure di lunghezza, di peso e di capacità.</p>
<p class="C19 V36">Avrete bilance giuste, pesi giusti, efa giusto, hin giusto. Io sono l'Eterno, il vostro DIO, che vi ho fatto uscire dal paese d'Egitto.</p>
<p class="C19 V37">Osserverete dunque tutti i miei statuti e tutti i miei decreti e li metterete in pratica. Io sono l'Eterno».</p>
<p class="C20 V1">L'Eterno parlò ancora a Mosè, dicendo:</p>
<p class="C20 V2">«Dirai ai figli d'Israele: Chiunque dei figli d'Israele o dei forestieri che risiede in Israele darà alcuno dei suoi discendenti a Molek, sarà messo a morte; il popolo del paese lo lapiderà con pietre.</p>
<p class="C20 V3">Io stesso volgerò la mia faccia contro quell'uomo e lo sterminerò di mezzo al suo popolo, perché ha dato dei suoi discendenti a Molek per contaminare il mio santuario e profanare il mio santo nome.</p>
<p class="C20 V4">E se il popolo del paese chiude gli occhi davanti a quell'uomo, quando egli dà i suoi discendenti a Molek, e non lo mette a morte,</p>
<p class="C20 V5">sarò io a volgere la mia faccia contro quell'uomo e contro la sua famiglia; sterminerò di mezzo al suo popolo lui e tutti quelli che si prostituiscono con lui, prostituendosi a Molek.</p>
<p class="C20 V6">E se una persona si rivolge ai medium e ai maghi per prostituirsi dietro di loro, io volgerò la mia faccia contro quella persona e la sterminerò di mezzo al suo popolo.</p>
<p class="C20 V7">Santificatevi dunque e siate santi, perché io sono l'Eterno, il vostro DIO.</p>
<p class="C20 V8">Osservate i miei statuti e metteteli in pratica. Io sono l'Eterno che vi santifico.</p>
<p class="C20 V9">Chiunque maledice suo padre o sua madre, sarà messo a morte, perché ha maledetto suo padre o sua madre; il suo sangue ricadrà su di lui.</p>
<p class="C20 V10">Se uno commette adulterio con la moglie di un altro, se commette adulterio con la moglie del suo vicino l'adultero e l'adultera saranno messi a morte.</p>
<p class="C20 V11">Se uno si corica con la moglie di suo padre egli scopre la nudità di suo padre; ambedue saranno certamente messi a morte; il loro sangue ricadrà su di loro.</p>
<p class="C20 V12">Se uno si corica con sua nuora, ambedue saranno messi a morte; hanno commesso una perversione ripugnante; il loro sangue ricadrà su di loro.</p>
<p class="C20 V13">Se uno ha relazioni carnali con un uomo come si hanno con una donna, ambedue hanno commesso cosa abominevole; saranno certamente messi a morte; il loro sangue ricadrà su di loro.</p>
<p class="C20 V14">Se uno prende in moglie la figlia e la madre è un incesto; si bruceranno col Fuoco tanto lui che loro, affinché non vi sia incesto tra di voi.</p>
<p class="C20 V15">Se un uomo si accoppia con una bestia, sarà messo a morte; ucciderete anche la bestia.</p>
<p class="C20 V16">Se una donna si accosta a una bestia per accoppiarsi con essa, ucciderai la donna e la bestia; saranno certamente messi a morte; il loro sangue ricadrà su di loro.</p>
<p class="C20 V17">Se uno prende la propria sorella, figlia di suo padre o figlia di sua madre, e vede la nudità di lei ed ella vede la nudità di lui, è un'ignominia; entrambi saranno sterminati davanti agli occhi dei figli del loro popolo; quel tale ha scoperto la nudità della propria sorella; porterà la pena della sua iniquità.</p>
<p class="C20 V18">Se uno si corica con una donna durante le sue mestruazioni e ne scopre la nudità, egli ha scoperto il flusso di lei, ed ella ha scoperto il flusso del proprio sangue; entrambi saranno sterminati di mezzo al loro popolo.</p>
<p class="C20 V19">Non scoprirai la nudità della sorella di tua madre o della sorella di tuo padre, perché quel tale scoprirebbe la nudità di una sua stretta parente; ambedue porteranno la pena della loro iniquità.</p>
<p class="C20 V20">Se uno si corica con la moglie di suo zio scopre la nudità di suo zio; ambedue porteranno la pena del loro peccato; moriranno senza figli.</p>
<p class="C20 V21">Se uno prende la moglie di suo Fratello, è una cosa impura; egli ha scoperto la nudità di suo fratello; non avranno figli.</p>
<p class="C20 V22">Osserverete dunque tutti i miei statuti e tutti i miei decreti e li metterete in pratica, affinché il paese dove io vi conduco ad abitare non vi vomiti fuori,</p>
<p class="C20 V23">E non seguirete le usanze delle nazioni che io sto per scacciare davanti a voi; esse hanno fatto tutte queste cose, e perciò le ho in abominio,</p>
<p class="C20 V24">Ma a voi ho detto: Voi prenderete possesso del loro paese; ve lo darò come vostra proprietà; è un paese dove scorre latte e miele, Io sono l'Eterno, il vostro DIO, che vi ho separato dagli altri popoli,</p>
<p class="C20 V25">Farete dunque distinzione fra gli animali puri e quelli impuri, fra gli uccelli impuri e quelli puri, e non vi renderete abominevoli, mangiando animali, uccelli o cosa alcuna che striscia sulla terra e che io ho separato per voi come impuri.</p>
<p class="C20 V26">E sarete santi per me, poiché io l'Eterno, sono santo, e vi ho separati dagli altri popoli perché foste miei,</p>
<p class="C20 V27">Se un uomo o una donna è un medium o un mago, saranno sicuramente messi a morte; li lapiderete con pietre; il loro sangue ricadrà su di loro».</p>
<p class="C21 V1">L'Eterno disse ancora a Mosè, «Parla ai sacerdoti, i figli di Aaronne, e di' loro: Nessun sacerdote si contaminerà per un morto in mezzo al suo popolo,</p>
<p class="C21 V2">a meno che si tratti di un suo parente stretto: di sua madre, di suo padre, di suo figlio, di sua figlia, di suo fratello</p>
<p class="C21 V3">e di sua sorella ancora vergine che vive con lui, e che non sia ancora maritata; per lei può contaminarsi.</p>
<p class="C21 V4">Essendo un capo in mezzo al suo popolo, non si contaminerà, profanando se stesso.</p>
<p class="C21 V5">I sacerdoti non faranno tonsure sul loro capo, non raderanno gli orli della loro barba e non faranno incisioni nella loro carne.</p>
<p class="C21 V6">Saranno santi al loro DIO e non profaneranno il nome del loro DIO poiché offrono i sacrifici dell'Eterno, fatti col fuoco, il pane del loro DIO; perciò saranno santi.</p>
<p class="C21 V7">Non prenderanno in moglie una prostituta, né una moglie disonorata; non prenderanno una donna ripudiata da suo marito, perché sono santi al loro DIO.</p>
<p class="C21 V8">Tu considererai il sacerdote santo, perché egli offre il pane del tuo DIO; egli per te sarà santo, perché io, l'Eterno che vi santifico, sono santo.</p>
<p class="C21 V9">Se la figlia di un sacerdote si disonora facendo la prostituta, ella disonora suo padre; sarà arsa col fuoco.</p>
<p class="C21 V10">Ma colui che è sommo sacerdote tra i suoi fratelli, sul capo del quale è stato sparso l'olio dell'unzione e che è stato consacrato per indossare le vesti sacre, non si scoprirà il capo e non si straccerà le vesti.</p>
<p class="C21 V11">Non si avvicinerà ad alcun cadavere; non si contaminerà neppure per suo padre o per sua madre.</p>
<p class="C21 V12">Non uscirà dal santuario e non profanerà il santuario del suo DIO, perché la consacrazione dell'unzione del suo DIO è su di lui. Io sono l'Eterno.</p>
<p class="C21 V13">Prenderà in moglie una vergine.</p>
<p class="C21 V14">Non prenderà né una vedova, né una divorziata, né una disonorata, né una prostituta; ma prenderà in moglie una vergine del suo popolo.</p>
<p class="C21 V15">Non disonererà la sua discendenza in mezzo al suo popolo; poiché io sono l'Eterno che vi santifico».</p>
<p class="C21 V16">L'Eterno parlò ancora a Mosè, dicendo:</p>
<p class="C21 V17">«Parla ad Aaronne e digli: Nelle generazioni future nessun uomo della tua stirpe, che abbia qualche deformità potrà accostarsi ad offrire il pane del suo DIO;</p>
<p class="C21 V18">perché nessun uomo che abbia qualche deformità potrà accostarsi: né il cieco né lo zoppo né chi sia sfigurato in viso, o abbia un'arto deforme,</p>
<p class="C21 V19">una frattura al piede, o alla mano,</p>
<p class="C21 V20">né un gobbo né un nano né colui che ha una macchia nell'occhio, o ha un eczema o la scabbia o i testicoli schiacciati.</p>
<p class="C21 V21">Nessun uomo della stirpe del sacerdote Aaronne che abbia qualche difetto, si accosterà per offrire i sacrifici fatti col fuoco all'Eterno. Ha un difetto; non si accosti quindi per offrire il pane del suo DIO.</p>
<p class="C21 V22">Egli potrà mangiare del pane del suo DIO, delle cose santissime e delle cose sante;</p>
<p class="C21 V23">ma non si avvicinerà al velo e non si accosterà all'altare, perché ha un difetto. Non profanerà i miei luoghi santi, perché io sono l'Eterno che li santifico».</p>
<p class="C21 V24">E Mosè disse queste cose ad Aaronne, ai suoi figli e a tutti i figli d'Israele.</p>
<p class="C22 V1">L'Eterno parlò ancora a Mosè, dicendo:</p>
<p class="C22 V2">«Di' ad Aaronne e ai suoi figli che si astengano dalle cose sante a me consacrate dai figli d'Israele e non profanino il mio santo nome. Io sono l'Eterno.</p>
<p class="C22 V3">Di' loro: «Qualunque uomo della vostra stirpe che nelle future generazioni si avvicinerà in stato di impurità alle cose sante, che i figli d'Israele consacrano all'Eterno, sarà sterminato dalla mia presenza. Io sono l'Eterno.</p>
<p class="C22 V4">Nessun uomo della stirpe di Aaronne, che sia lebbroso o abbia un flusso, mangerà delle cose sante finché non sia puro. Così pure chi tocca qualsiasi cosa resa impura per contatto con un cadavere, o abbia avuto un'emissione di seme,</p>
<p class="C22 V5">o chi tocca un rettile che l'ha reso impuro, o un uomo che gli abbia comunicato una impurità di qualsiasi genere,</p>
<p class="C22 V6">la persona che ha toccato tali cose sarà impura fino alla sera e non mangerà delle cose sante prima di aver lavato il suo corpo nell'acqua;</p>
<p class="C22 V7">dopo il tramonto del sole sarà pura e potrà poi mangiare delle cose sante, perché sono il suo cibo.</p>
<p class="C22 V8">Il sacerdote non mangerà carne di bestia morta naturalmente o sbranata, per non rendersi impuro. Io sono l'Eterno.</p>
<p class="C22 V9">I sacerdoti osserveranno dunque ciò che ho comandato, altrimenti porteranno la pena del loro peccato e moriranno per aver profanato le cose sante. Io sono l'Eterno che li santifico.</p>
<p class="C22 V10">Nessun estraneo mangerà delle cose sante; né un ospite del sacerdote, né un salariato potrà mangiare le cose sante.</p>
<p class="C22 V11">Ma se il sacerdote compra una persona con il suo denaro, questa ne potrà mangiare e anche chi è nato in casa sua; questi potranno mangiare del suo cibo.</p>
<p class="C22 V12">La figlia di un sacerdote maritata a un estraneo non mangerà delle cose sante offerte per elevazione.</p>
<p class="C22 V13">Ma se la figlia del sacerdote è rimasta vedova, o è stata ripudiata e non ha figli, ed è tornata a stare da suo padre come quando era giovane, potrà mangiare del pane del padre; ma nessun estraneo ne mangerà.</p>
<p class="C22 V14">Se uno mangia per sbaglio una cosa santa, darà al sacerdote la cosa santa, aggiungendovi un quinto.</p>
<p class="C22 V15">I sacerdoti non profaneranno dunque le cose sante dei figli d'Israele, che essi offrono per elevazione all'Eterno,</p>
<p class="C22 V16">e non faranno loro portare la pena del peccato di cui si renderebbero colpevoli, mangiando le loro cose sante; poiché io, l'Eterno, li santifico"».</p>
<p class="C22 V17">L'Eterno parlò ancora a Mosè, dicendo:</p>
<p class="C22 V18">Parla ad Aaronne, ai suoi figli e a tutti i figli d'Israele e di' loro: Chiunque della casa d'Israele o dei forestieri in Israele presenti in olocausto all'Eterno un'offerta per qualsiasi voto o qualsiasi dono volontario;</p>
<p class="C22 V19">per essere gradito, offrirà un maschio, senza difetto, preso dai buoi, dalle pecore o dalle capre.</p>
<p class="C22 V20">Non offrirete nulla che abbia un difetto, perché non sarebbe gradito.</p>
<p class="C22 V21">Quando uno offre all'Eterno un sacrificio di ringraziamento, preso dalla mandria o dal gregge, sia per adempiere un voto, sia come offerta volontaria, la vittima per essere gradita dovrà essere perfetta; non dovrà avere alcun difetto.</p>
<p class="C22 V22">Non offrirete all'Eterno una vittima cieca o storpia o mutilata, o che abbia ulceri o un eczema o la scabbia; e non ne farete sull'altare un sacrificio col fuoco all'Eterno.</p>
<p class="C22 V23">Potrai presentare come offerta volontaria un bue o una pecora che abbia un arto troppo lungo o troppo corto; ma come voto non sarebbe gradito.</p>
<p class="C22 V24">Non offrirete all'Eterno alcun animale con i testicoli ammaccati o schiacciati o strappati o tagliati; di questi sacrifici non ne farete nel vostro paese.</p>
<p class="C22 V25">Né accetterete dallo straniero alcuna di queste vittime per offrirla come pane del vostro DIO, perché in esse ci sono mutilazioni e difetti; non sarebbero gradite per voi».</p>
<p class="C22 V26">L'Eterno parlò ancora a Mosè, dicendo:</p>
<p class="C22 V27">«Quando nascerà un vitello o un agnello o un capretto, starà sette giorni sotto la madre; dall'ottavo giorno in poi sarà gradito come sacrificio fatto col fuoco all'Eterno.</p>
<p class="C22 V28">Non scannerete una vacca o una pecora con il suo piccolo nello stesso giorno.</p>
<p class="C22 V29">Quando offrirete all'Eterno un sacrificio di ringraziamento, offritelo in modo che sia gradito.</p>
<p class="C22 V30">La vittima sarà mangiata il giorno stesso; non ne lascerete nulla fino al mattino. Io sono l'Eterno.</p>
<p class="C22 V31">Osserverete dunque i miei comandamenti e li metterete in pratica. Io sono l'Eterno.</p>
<p class="C22 V32">Non profanerete il mio santo nome, ma sarò santificato in mezzo ai figli d'Israele. Io sono l'Eterno che vi santifico,</p>
<p class="C22 V33">che vi ha fatto uscire dal paese d'Egitto per essere vostro DIO. Io sono l'Eterno».</p>
<p class="C23 V1">L'Eterno parlò ancora a Mosè, dicendo:</p>
<p class="C23 V2">«Parla ai figli d'Israele e di' loro: Ecco le feste dell'Eterno che voi proclamerete come sante convocazioni. Le feste sono queste:</p>
<p class="C23 V3">Si lavorerà per sei giorni, ma il settimo giorno è un sabato di riposo e di santa convocazione. Non farete in esso lavoro alcuno; è il sabato consacrato all'Eterno in tutti i luoghi dove abiterete.</p>
<p class="C23 V4">Queste sono le feste dell'Eterno, le sante convocazioni che proclamerete nei loro tempi stabiliti.</p>
<p class="C23 V5">Nel primo mese, il quattordicesimo giorno del mese, tra le due sere, è la Pasqua dell'Eterno;</p>
<p class="C23 V6">e il quindicesimo giorno dello stesso mese è la festa dei pani azzimi in onore dell'Eterno; per sette giorni mangerete pane senza lievito.</p>
<p class="C23 V7">Il primo giorno avrete una santa convocazione; non farete in esso alcun lavoro servile;</p>
<p class="C23 V8">e per sette giorni offrirete all'Eterno dei sacrifici fatti col fuoco. Il settimo giorno vi sarà una santa convocazione; non farete in esso alcun lavoro servile».</p>
<p class="C23 V9">L'Eterno parlò ancora a Mosè, dicendo:</p>
<p class="C23 V10">«Parla ai figli d'Israele e di' loro: Quando entrerete nel paese che io vi do e ne mieterete la messe, porterete al sacerdote un covone, come primizia del vostro raccolto;</p>
<p class="C23 V11">egli agiterà il covone davanti all'Eterno per voi, perché sia gradito; il sacerdote lo agiterà il giorno dopo il sabato.</p>
<p class="C23 V12">Nel giorno in cui agiterete il covone, offrirete un agnello di un anno, senza difetto, come olocausto all'Eterno.</p>
<p class="C23 V13">L'oblazione di cibo che l'accompagna sarà di due decimi di efa di fior di farina mescolata con olio, come sacrificio fatto col fuoco, in odore soave all'Eterno; la libazione sarà di un quarto di hin di vino.</p>
<p class="C23 V14">Non mangerete pane ne grano arrostito né spighe fresche, fino a questo stesso giorno, fino a che non abbiate portato l'offerta del vostro DIO. E' una legge perpetua per tutte le vostre generazioni, in tutti i luoghi dove abiterete.</p>
<p class="C23 V15">Dal giorno dopo il sabato, cioè dal giorno che avete portato il covone dell'offerta agitata, conterete sette sabati interi.</p>
<p class="C23 V16">Conterete cinquanta giorni fino al giorno dopo il settimo sabato, quindi offrirete all'Eterno una nuova oblazione di cibo.</p>
<p class="C23 V17">Porterete dalle vostre abitazioni due pani per un'offerta agitata di due decimi di efa di fior di farina; essi saranno cotti con del lievito, quali primizie offerte all'Eterno.</p>
<p class="C23 V18">Assieme a quei pani offrirete sette agnelli dell'anno senza difetto, un torello e due montoni; essi saranno un olocausto all'Eterno assieme alla loro oblazione di cibo e alle loro libazioni; sarà un sacrificio di odore soave fatto col fuoco all'Eterno.</p>
<p class="C23 V19">Poi offrirete un capro come sacrificio per il peccato e due agnelli dell'anno, come sacrificio di ringraziamento.</p>
<p class="C23 V20">Il sacerdote li agiterà assieme al pane delle primizie e ai due agnelli, come offerta agitata davanti all'Eterno; essi saranno consacrati all'Eterno apparterranno al sacerdote.</p>
<p class="C23 V21">In quel medesimo giorno proclamerete una santa convocazione. Non farete in esso alcun lavoro servile. E' una legge perpetua per tutte le vostre generazioni, in tutti i luoghi dove abiterete.</p>
<p class="C23 V22">Quando mieterete la messe della vostra terra, non mieterai fino ai margini il tuo campo e non raccoglierai le spighe lasciate indietro del tuo raccolto; le lascerai per il povero e per il forestiero. Io sono l'Eterno, il vostro DIO.</p>
<p class="C23 V23">L'Eterno parlò ancora a Mosè, dicendo:</p>
<p class="C23 V24">«Parla ai figli d'Israele e di' loro: Nel settimo mese, il primo giorno del mese avrete un riposo solenne, una celebrazione festiva annunciata a suon di tromba, una santa convocazione.</p>
<p class="C23 V25">Non farete in essa alcun lavoro servile e offrirete all'Eterno dei sacrifici fatti col fuoco».</p>
<p class="C23 V26">L'Eterno parlò ancora a Mosè dicendo:</p>
<p class="C23 V27">Il decimo giorno di questo settimo mese sarà il giorno dell'espiazione. Ci sarà per voi una santa convocazione; umilierete le anime vostre e offrirete all'Eterno un sacrificio fatto col fuoco.</p>
<p class="C23 V28">In questo giorno non farete alcun lavoro, perché è il giorno dell'espiazione, per fare espiazione per voi davanti all'Eterno, il vostro DIO.</p>
<p class="C23 V29">Poiché ogni persona che in questo giorno non si umilia, sarà sterminata di mezzo al suo popolo.</p>
<p class="C23 V30">E ogni persona che in questo giorno farà un qualsiasi lavoro, io, questa persona, la distruggerò di mezzo al suo popolo.</p>
<p class="C23 V31">Non farete alcun lavoro. E' una legge perpetua per tutte le vostre generazioni, in tutti i luoghi dove abiterete.</p>
<p class="C23 V32">Sarà per voi un sabato di riposo, in cui umilierete le anime vostre; il nono giorno del mese, dalla sera alla sera seguente, celebrerete il vostro sabato».</p>
<p class="C23 V33">L'Eterno parlò ancora a Mosè, dicendo:</p>
<p class="C23 V34">parla ai figli d'Israele e di' loro: Il quindicesimo giorno di questo settimo mese sarà la festa delle capanne per sette giorni, in onore dell'Eterno.</p>
<p class="C23 V35">Il primo giorno vi sarà una santa convocazione; non farete in esso alcun lavoro servile.</p>
<p class="C23 V36">Per sette giorni offrirete all'Eterno un sacrificio fatto col fuoco. L'ottavo giorno avrete una santa convocazione e offrirete all'Eterno un sacrificio fatto col fuoco. E' giorno di assemblea solenne; non farete in esso alcun lavoro servile.</p>
<p class="C23 V37">Queste sono le feste dell'Eterno che voi proclamerete come sante convocazioni, per offrire all'Eterno un sacrificio fatto col fuoco, un olocausto e un'oblazione di cibo, una vittima e libazioni, ogni cosa nel giorno stabilito,</p>
<p class="C23 V38">oltre i sabati dell'Eterno, oltre i vostri doni, oltre tutti i vostri voti e tutte le vostre offerte volontarie che presenterete all'Eterno.</p>
<p class="C23 V39">Inoltre il quindicesimo giorno del settimo mese, quando avrete raccolto i frutti della terra, celebrerete una festa all'Eterno per sette giorni; il primo giorno sarà di riposo, e l'ottavo giorno sarà pure di riposo.</p>
<p class="C23 V40">Il primo giorno prenderete il frutto di alberi maestosi: rami di palma, rami dal folto fogliame e salici di torrente, e vi rallegrerete davanti all'Eterno, il vostro DIO, per sette giorni.</p>
<p class="C23 V41">Celebrerete questa festa in onore dell'Eterno per sette giorni, ogni anno. E' una legge perpetua, per tutte le vostre generazioni. La celebrerete il settimo mese.</p>
<p class="C23 V42">Dimorerete in capanne per sette giorni; tutti quelli che sono nativi d'Israele dimoreranno in capanne,</p>
<p class="C23 V43">affinché i vostri discendenti sappiano che io feci dimorare in capanne i figli d'Israele, quando li feci uscire dal paese d'Egitto. Io sono l'Eterno, il vostro DIO».</p>
<p class="C23 V44">Così Mosè rese note ai figli d'Israele le feste dell'Eterno.</p>
<p class="C24 V1">L'Eterno parlò ancora a Mosè, dicendo:</p>
<p class="C24 V2">«Ordina ai figli d'Israele che ti portino olio puro di olive schiacciate per la luce del candelabro, per tenere le lampade continuamente accese.</p>
<p class="C24 V3">Nella tenda di convegno, fuori del velo che è davanti alla testimonianza, Aaronne se ne prenderà cura dalla sera alla mattina davanti all'Eterno, del continuo. E' una legge perpetua, per tutte le vostre generazioni.</p>
<p class="C24 V4">Egli si prenderà cura delle lampade del candelabro d'oro puro davanti all'Eterno, del continuo.</p>
<p class="C24 V5">Prenderai del fior di farina e con esso farai cuocere dodici focacce; ogni focaccia sarà di due decimi di efa.</p>
<p class="C24 V6">Le disporrai su due file, sei per fila, sulla tavola d'oro puro davanti all'Eterno.</p>
<p class="C24 V7">E su ogni fila metterai incenso puro e sarà sul pane come un ricordo, come un sacrificio fatto col fuoco all'Eterno.</p>
<p class="C24 V8">Ogni giorno di sabato egli disporrà i pani davanti all'Eterno, del continuo; essi saranno presi dai figli d'Israele; è un patto perpetuo.</p>
<p class="C24 V9">I pani appartengono ad Aaronne e ai suoi figli, ed essi li mangeranno in luogo santo, poiché saranno cosa santissima per lui tra i sacrifici fatti col fuoco all'Eterno. E' una legge perpetua».</p>
<p class="C24 V10">Or il figlio di una donna israelita e di un egiziano uscì in mezzo ai figli d'Israele; e fra il figlio della donna israelita e un israelita scoppiò una lite.</p>
<p class="C24 V11">Il figlio della israelita bestemmiò il nome dell'Eterno e lo maledisse; così lo condussero da Mosè. (Sua madre si chiamava Scelomith figlia di Dibri, della tribù di Dan).</p>
<p class="C24 V12">Lo misero in prigione, finché fosse loro indicata la volontà dell'Eterno.</p>
<p class="C24 V13">E l'Eterno parlò a Mosè, dicendo:</p>
<p class="C24 V14">«Porta quel bestemmiatore fuori dell'accampamento; tutti quelli che l'hanno udito posino le mani sul suo capo, e tutta l'assemblea lo lapidi.</p>
<p class="C24 V15">Parla quindi ai figli d'Israele e di' loro: «Chiunque maledice il suo DIO, porterà la pena del suo peccato.</p>
<p class="C24 V16">E chi bestemmia il nome dell'Eterno sarà messo a morte; tutta l'assemblea lo lapiderà. Straniero o nativo del paese, quando bestemmia il nome dell'Eterno, sarà messo a morte.</p>
<p class="C24 V17">Chi toglie la vita ad alcun uomo, sarà messo a morte.</p>
<p class="C24 V18">Chi percuote a morte un animale, lo pagherà: vita per vita.</p>
<p class="C24 V19">Quando uno fa una lesione al suo prossimo, si farà a lui ciò che egli ha fatto all'altro:</p>
<p class="C24 V20">frattura per frattura, occhio per occhio, dente per dente; si farà a lui la stessa lesione che egli ha fatto all'altro.</p>
<p class="C24 V21">Chi percuote a morte un animale, lo pagherà; ma chi toglie la vita a un uomo sarà messo a morte.</p>
<p class="C24 V22">Avrete una stessa legge per il forestiero e per il nativo del paese; poiché io sono l'Eterno, il vostro DIO"».</p>
<p class="C24 V23">Poi Mosè parlò ai figli d'Israele, i quali portarono quel bestemmiatore fuori dell'accampamento e lo lapidarono con pietre. Così i figli d'Israele fecero come l'Eterno aveva ordinato a Mosè.</p>
<p class="C25 V1">L'Eterno parlò ancora a Mosè sul monte Sinai, dicendo:</p>
<p class="C25 V2">«Parla ai figli d'Israele e di' loro: Quando entrerete nel paese che io vi do, la terra osserverà un sabato di riposo per l'Eterno.</p>
<p class="C25 V3">Per sei anni seminerai il tuo campo, per sei anni poterai la tua vigna e ne raccoglierai i frutti;</p>
<p class="C25 V4">ma il settimo anno sarà un sabato di riposo per la terra, un sabato in onore dell'Eterno; non seminerai il tuo campo ne poterai la tua vigna.</p>
<p class="C25 V5">Non mieterai ciò che cresce spontaneamente del tuo raccolto e non vendemmierai l'uva della vigna che non hai potata; sarà un anno di riposo per la terra.</p>
<p class="C25 V6">Ciò che la terra produrrà durante il suo riposo servirà di nutrimento: a te, al tuo servo, alla tua serva, al tuo operaio e al forestiero, a coloro cioè che risiedono con te</p>
<p class="C25 V7">al tuo bestiame e agli animali che sono nel tuo paese; tutto il suo prodotto servirà loro di nutrimento.</p>
<p class="C25 V8">Conterai pure per te sette sabati di anni: sette volte sette anni; queste sette settimane di anni faranno per te un periodo di quarantanove anni.</p>
<p class="C25 V9">Al decimo giorno del settimo mese farai squillare la tromba; nel giorno dell'espiazione farete squillare la tromba per tutto il paese.</p>
<p class="C25 V10">E santificherete il cinquantesimo anno e proclamerete la libertà nel paese per tutti i suoi abitanti. Sarà per voi un giubileo; ognuno di voi tornerà nella sua proprietà e ognuno di voi tornerà nella sua famiglia.</p>
<p class="C25 V11">Il cinquantesimo anno sarà per voi un giubileo; non seminerete e non raccoglierete ciò che cresce spontaneamente, e non vendemmierete le vigne non potate.</p>
<p class="C25 V12">Poiché è il giubileo; esso sarà sacro per voi; mangerete il prodotto che vi daranno i campi.</p>
<p class="C25 V13">In quest'anno del giubileo ciascuno tornerà alle sue proprietà.</p>
<p class="C25 V14">Se vendete qualcosa al vostro prossimo o se comprate qualcosa dal vostro prossimo, non farete alcun torto l'uno all'altro.</p>
<p class="C25 V15">Comprerai dal tuo vicino in base al numero di anni trascorsi dopo il giubileo, ed egli venderà a te in base al numero degli anni della raccolta.</p>
<p class="C25 V16">Quanto più anni restano, tanto più alzerai il prezzo; quanto meno anni restano, tanto più abbasserai il prezzo; poiché egli ti vende in base al numero dei raccolti.</p>
<p class="C25 V17">Nessuno di voi danneggi il suo vicino, ma temerai il tuo DIO; poiché io sono l'Eterno, il vostro DIO.</p>
<p class="C25 V18">Voi metterete in pratica i miei statuti, e osserverete i miei decreti e li adempirete; così abiterete il paese al sicuro.</p>
<p class="C25 V19">La terra produrrà i suoi frutti e voi ne mangerete a sazietà, e abiterete in essa al sicuro.</p>
<p class="C25 V20">Ma se dite: «Che cosa mangeremo il settimo anno, se non semineremo e non raccoglieremo i nostri prodotti?».</p>
<p class="C25 V21">Io ho comandato che la mia benedizione venga su di voi il sesto anno, ed esso vi darà un raccolto che basterà per tre anni.</p>
<p class="C25 V22">Così nell'ottavo anno seminerete e mangerete del vecchio raccolto fino al nono anno; mangerete del vecchio raccolto finché venga il nuovo.</p>
<p class="C25 V23">Le terre non si venderanno per sempre, perché la terra è mia; poiché voi siete forestieri e affittuari con me.</p>
<p class="C25 V24">Perciò in tutto il paese di vostra proprietà, concederete il diritto di riscatto del suolo.</p>
<p class="C25 V25">Se un tuo fratello diventa povero e vende una parte della sua proprietà, colui che ha il diritto di riscatto, il suo parente più stretto, verrà e riscatterà ciò che il suo fratello ha venduto.</p>
<p class="C25 V26">E se uno non ha chi possa riscattare la sa proprietà, ma giunge a procurarsi da sé la somma necessaria al riscatto,</p>
<p class="C25 V27">conterà le annate trascorse e rifonderà al compratore l'importo degli anni che ancora rimangono, e rientrerà così nella sua proprietà.</p>
<p class="C25 V28">Ma se non è in grado di riscattare la sua proprietà, ciò che ha venduto rimarrà nelle mani del compratore fino all'anno del giubileo; al giubileo però sarà svincolata e ritornerà in suo possesso.</p>
<p class="C25 V29">Se uno vende una casa per abitazione in una città murata, avrà il diritto di riscattarla per un intero anno dopo la sua vendita; il suo diritto di riscatto dura un anno intero.</p>
<p class="C25 V30">Ma se la casa posta nella città murata non è riscattata prima che sia trascorso un intero anno, rimarrà per sempre proprietà del compratore e dei suoi discendenti; non sarà svincolata al giubileo.</p>
<p class="C25 V31">Invece le case dei villaggi non attorniati da mura saranno considerate come fondi rurali; possono essere riscattate e al giubileo saranno svincolate.</p>
<p class="C25 V32">Quanto alle città dei Leviti, i Leviti potranno sempre riscattare le case delle città di loro proprietà.</p>
<p class="C25 V33">Se poi uno compra una casa dai Leviti, la casa venduta nella città di loro proprietà sarà svincolata nell'anno del giubileo, perché le case delle città dei Leviti sono loro proprietà, in mezzo ai figli d'Israele.</p>
<p class="C25 V34">Ma i terreni da pascolo delle loro città non si possono vendere, perché sono loro proprietà perpetua.</p>
<p class="C25 V35">Se un tuo fratello impoverisce e si trova nell'indigenza in mezzo a voi, tu lo sosterrai come un forestiero e un ospite perché possa vivere presso di te.</p>
<p class="C25 V36">Non trarre da lui alcun interesse o utile; ma temi il tuo DIO, e il tuo fratello vivrà presso di te.</p>
<p class="C25 V37">Non gli presterai il tuo denaro a interesse, né gli darai i tuoi viveri per ricavarne un utile.</p>
<p class="C25 V38">Io sono l'Eterno, il vostro DIO, che vi ha fatto uscire dal paese d'Egitto per darvi il paese di Canaan e per essere il vostro DIO.</p>
<p class="C25 V39">Se il tuo fratello che vive presso di te diviene povero e si vende a te, non l'obbligherai a servire come uno schiavo;</p>
<p class="C25 V40">ma starà da te come un bracciante e come un ospite; ti servirà fino all'anno del giubileo.</p>
<p class="C25 V41">Allora se ne andrà da te, lui e i suoi figli, e tornerà nella sua famiglia; così rientrerà nella proprietà dei suoi padri.</p>
<p class="C25 V42">Poiché essi sono miei servi, che io ho fatto uscire dal paese d'Egitto; non devono quindi essere venduti come si vendono gli schiavi.</p>
<p class="C25 V43">Non lo dominerai con asprezza, ma temerai il tuo DIO.</p>
<p class="C25 V44">Quanto allo schiavo e alla schiava che puoi avere, li prenderai dalle nazioni che vi circondano; da queste comprerete lo schiavo e la schiava.</p>
<p class="C25 V45">Inoltre potrete comprare schiavi tra i figli degli stranieri che vivono tra di voi e tra le loro famiglie che si trovano fra di voi e che hanno generato nel vostro paese; essi saranno vostra proprietà.</p>
<p class="C25 V46">E li potrete lasciare in eredità ai vostri figli dopo di voi, come loro proprietà; vi potrete servire di loro come schiavi per sempre; ma quanto ai vostri fratelli, i figli d'Israele, nessuno dominerà sull'altro con asprezza.</p>
<p class="C25 V47">Se un forestiero che vive presso di te arricchisce e un tuo fratello che vive presso di lui impoverisce, e si vende al forestiero o all'ospite che è presso di te, o a qualcuno della famiglia del forestiero,</p>
<p class="C25 V48">dopo che si è venduto, può essere nuovamente riscattato; lo potrà riscattare uno dei suoi fratelli.</p>
<p class="C25 V49">Lo potrà riscattare suo zio, o il figlio di suo zio; lo potrà riscattare un parente del suo stesso sangue; o se ne ha i mezzi, potrà riscattarsi da sé.</p>
<p class="C25 V50">Farà il conto col suo compratore, dall'anno che si è venduto a lui all'anno del giubileo; e il prezzo da pagare sarà calcolato in base al numero degli anni, valutando le sue giornate come quelle di un bracciante.</p>
<p class="C25 V51">Se vi sono ancora molti anni, pagherà il suo riscatto in base al loro numero e al prezzo col quale fu comprato;</p>
<p class="C25 V52">se rimangono invece solo pochi anni per arrivare al giubileo, farà il conto col suo compratore e pagherà il prezzo del suo riscatto in base ai pochi anni rimasti.</p>
<p class="C25 V53">Come bracciante rimanga con il padrone un anno dopo l'altro, il quale non lo dominerà con asprezza sotto i tuoi occhi.</p>
<p class="C25 V54">E se non è riscattato in alcuno di questi modi, sarà lasciato libero nell'anno del giubileo, lui e i suoi figli.</p>
<p class="C25 V55">Poiché i figli d'Israele sono servi miei; sono miei servi, che ho fatto uscire dal paese d'Egitto. Io sono l'Eterno, il vostro DIO».</p>
<p class="C26 V1">«Non vi farete idoli, non vi erigerete immagini scolpite o alcuna stele e non collocherete nel vostro paese alcuna pietra ornata di figure, per prostrarvi davanti ad essa; poiché io sono l'Eterno, il vostro DIO.</p>
<p class="C26 V2">Osserverete i miei sabati e porterete rispetto al mio santuario. Io sono l'Eterno.</p>
<p class="C26 V3">Se vi comportate secondo i miei statuti osservate i miei comandamenti, e li mettete in pratica,</p>
<p class="C26 V4">io vi darò le piogge nella loro stagione la terra darà i suoi prodotti e gli alberi della campagna daranno i loro frutti.</p>
<p class="C26 V5">La trebbiatura durerà fino alla vendemmia e la vendemmia durerà fino alla semina; mangerete a sazietà il vostro pane e abiterete al sicuro nel vostro paese.</p>
<p class="C26 V6">Io farò regnare la pace nel paese; vi coricherete e nessuno vi spaventerà; farò sparire dal paese le bestie cattive e la spada non passerà per il vostro paese.</p>
<p class="C26 V7">Voi inseguirete i vostri nemici, ed essi cadranno davanti a voi trafitti dalla spada.</p>
<p class="C26 V8">Cinque di voi ne inseguiranno cento, cento di voi ne inseguiranno diecimila, e i vostri nemici cadranno davanti a voi trafitti dalla spada.</p>
<p class="C26 V9">Io mi volgerò verso di voi, vi renderò fecondi e vi moltiplicherò, e confermerò il mio patto con voi.</p>
<p class="C26 V10">Voi mangerete del vecchio raccolto, conservato a lungo e sgombrerete il vecchio per far posto al nuovo.</p>
<p class="C26 V11">lo stabilirò la mia dimora in mezzo a voi e non vi rigetterò.</p>
<p class="C26 V12">Camminerò tra di voi e sarò il vostro DIO, e voi sarete il mio popolo.</p>
<p class="C26 V13">lo sono l'Eterno, il vostro DIO, che vi ho fatto uscire dal paese d'Egitto, perché non foste più loro schiavi; ho spezzato il vostro giogo e vi ho fatto camminare la testa alta.</p>
<p class="C26 V14">Ma se non mi date ascolto e se non mettete in pratica tutti questi comandamenti,</p>
<p class="C26 V15">Se disprezzate i miei statuti e l'anima vostra rigetta i miei decreti, non mettendo in pratica tutti i miei comandamenti e rompendo il mio patto,</p>
<p class="C26 V16">a mia volta, farò questo a voi: manderò contro di voi il terrore, la consunzione e la febbre, che vi consumerà gli occhi e farà languire la vostra vita; e seminerete invano la vostra semente, perché la mangeranno i vostri nemici.</p>
<p class="C26 V17">Volgerò la mia faccia contro di voi e voi sarete sconfitti dai vostri nemici; quei che vi odiano vi domineranno, e vi darete alla fuga senza che alcuno vi insegua.</p>
<p class="C26 V18">E se neppure dopo questo mi darete ascolto, io vi castigherò sette volte di più per i vostri peccati.</p>
<p class="C26 V19">Spezzerò l'orgoglio della vostra forza, renderò il vostro cielo come ferro e la vostra terra come rame.</p>
<p class="C26 V20">La vostra forza si consumerà invano, perché la vostra terra non darà più i suoi prodotti, e gli alberi della campagna non daranno più i loro frutti.</p>
<p class="C26 V21">E se vi comportate come miei nemici e non volete darmi ascolto io vi colpirò sette volte di più con piaghe secondo i vostri peccati.</p>
<p class="C26 V22">Manderò contro di voi le fiere della campagna, che rapiranno i vostri figli, stermineranno il vostro bestiame, vi ridurranno a pochi e renderanno le vostre strade deserte.</p>
<p class="C26 V23">E se nonostante queste cose non vi correggete per tornare a me, ma con la vostra condotta</p>
<p class="C26 V24">vi comportate come miei nemici, anch'io diventerò nemico vostro, e vi colpirò sette volte di più per i vostri peccati.</p>
<p class="C26 V25">E farò venire contro di voi la spada che eseguirà la vendetta del mio patto; voi vi raccoglierete nelle vostre città, ma io manderò in mezzo a voi la peste e sarete dati in mano al nemico.</p>
<p class="C26 V26">Quando vi toglierò il sostentamento del pane, dieci donne cuoceranno il vostro pane in uno stesso forno e razioneranno il vostro pane, distribuendolo a peso; voi mangerete, ma non vi sazierete.</p>
<p class="C26 V27">E se nonostante tutto questo non mi darete ascolto, ma vi comporterete da miei nemici,</p>
<p class="C26 V28">anch'io diventerò vostro nemico pieno d'ira e vi castigherò sette volte di più per i vostri peccati.</p>
<p class="C26 V29">Mangerete la carne dei vostri figli e mangerete la carne delle vostre figlie.</p>
<p class="C26 V30">Io distruggerò i vostri alti luoghi, abbatterò i vostri idoli e getterò i vostri cadaveri sulle sagome senza vita dei vostri idoli; e vi detesterò.</p>
<p class="C26 V31">Ridurrò le vostre città in deserti, devasterò i vostri luoghi sacri e non aspirerò più l'odore soave dei vostri profumi.</p>
<p class="C26 V32">Devasterò il paese; e i vostri nemici che vi abiteranno rimarranno sbalorditi.</p>
<p class="C26 V33">Disperderò voi fra le nazioni e trarrò fuori la spada contro di voi; il vostro paese sarà desolato e le vostre città saranno deserte.</p>
<p class="C26 V34">Allora la terra godrà i suoi sabati per tutto il tempo in cui rimarrà desolata e voi sarete nel paese dei vostri nemici; così la terra si riposerà e godrà i suoi sabati.</p>
<p class="C26 V35">Per tutto il tempo che rimarrà desolata avrà il riposo che non ebbe nei vostri sabati, quando voi l'abitavate.</p>
<p class="C26 V36">A quelli di voi che scamperanno infonderò nel cuore sgomento nel paese dei loro nemici: il fruscìo di una foglia agitata li metterà in fuga; fuggiranno come si fugge davanti alla spada e cadranno senza che alcuno li insegua.</p>
<p class="C26 V37">Inciamperanno l'uno nell'altro, come davanti alla spada, senza che alcuno li insegua; e non potrete resistere davanti ai vostri nemici.</p>
<p class="C26 V38">Perirete fra le nazioni e il paese dei vostri nemici vi divorerà.</p>
<p class="C26 V39">I superstiti tra di voi si struggeranno a motivo della loro iniquità nel paese dei loro nemici; e si struggeranno pure a motivo delle iniquità dei loro padri.</p>
<p class="C26 V40">Ma se confesseranno la loro iniquità e l'iniquità dei loro padri, nelle trasgressioni che commisero contro di me e anche per essersi comportati come miei nemici,</p>
<p class="C26 V41">da indurmi ad essere loro nemico e a portarli nel paese dei loro nemici; se il loro cuore incirconciso si umilierà e accetteranno la punizione della loro iniquità,</p>
<p class="C26 V42">allora io mi ricorderò del mio patto con Giacobbe, mi ricorderò del mio patto con Isacco e del mio patto con Abrahamo e mi ricorderò del paese;</p>
<p class="C26 V43">Poiché il paese sarà abbandonato da loro e godrà i suoi sabati, mentre rimarrà desolato senza di loro; così essi accetteranno la punizione della loro iniquità per aver disprezzato i miei decreti e aver avuto in avversione i miei statuti.</p>
<p class="C26 V44">Nonostante tutto questo, quando saranno nel paese dei loro nemici, io non li disprezzerò e non li detesterò fino al punto di annientarli del tutto e di rompere il mio patto con loro; poiché io sono l'Eterno, il loro DIO;</p>
<p class="C26 V45">ma per loro amore mi ricorderò del patto stabilito con i loro antenati, che feci uscire dal paese d'Egitto sotto gli occhi delle nazioni, per essere il loro DIO. Io sono l'Eterno».</p>
<p class="C26 V46">Tali sono gli statuti, i decreti e le leggi che l'Eterno stabilì fra sé e i figli d'Israele, sul monte Sinai, per mezzo di Mosè.</p>
<p class="C27 V1">L'Eterno parlò ancora a Mosè, dicendo:</p>
<p class="C27 V2">«Parla ai figli d'Israele e di' loro: Quando uno fa un importante voto per consacrare una persona all'Eterno, e intende dare il valore equivalente,</p>
<p class="C27 V3">se il tuo estimo riguarda un maschio dai vent'anni in su, fino ai sessant'anni, allora il tuo estimo sarà di cinquanta sicli d'argento, secondo i siclo del santuario.</p>
<p class="C27 V4">Se si tratta di una donna, il tuo estimo sarà di trenta sicli.</p>
<p class="C27 V5">Dai cinque anni in su fino ai vent'anni, il tuo estimo sarà di venti sicli per un maschio e di dieci sicli per una femmina.</p>
<p class="C27 V6">Da un mese in su, fino a cinque anni, il tuo estimo sarà di cinque sicli d'argento per un maschio e di tre sicli d'argento per una femmina.</p>
<p class="C27 V7">Dai sessant'anni in su, il tuo estimo sarà di quindici sicli per un maschio e di dieci sicli per una femmina.</p>
<p class="C27 V8">Ma se egli è troppo povero per pagare la somma richiesta dal tuo estimo, allora sarà presentato davanti al sacerdote e il sacerdote ne farà l'estimo. Il sacerdote farà un estimo, in proporzione dei mezzi di colui che ha fatto il voto.</p>
<p class="C27 V9">Se si tratta di animali che possono essere presentati in offerta all'Eterno, ogni animale offerto all'Eterno sarà cosa santa.</p>
<p class="C27 V10">Egli non potrà né sostituirlo né scambiarlo, né uno buono con uno cattivo, né uno cattivo con uno buono; e se anche dovesse scambiare un animale con un altro, entrambi saranno cosa sacra.</p>
<p class="C27 V11">Se però si tratta di un animale impuro di cui non si può fare offerta all'Eterno, allora egli presenterà l'animale davanti al sacerdote;</p>
<p class="C27 V12">e il sacerdote ne farà l'estimo, sia l'animale buono o cattivo; qualunque estimo il sacerdote fisserà quello sarà.</p>
<p class="C27 V13">Ma se uno lo vuole riscattare, dovrà aggiungere un quinto all'estimo.</p>
<p class="C27 V14">Se uno consacra la sua casa per essere cosa santa all'Eterno, il sacerdote ne farà l'estimo, sia essa buona o cattiva; qualunque estimo il sacerdote fisserà quello sarà.</p>
<p class="C27 V15">E se colui che ha consacrato la sua casa la vuole riscattare, dovrà aggiungere un quinto all'estimo e sarà sua.</p>
<p class="C27 V16">Se uno consacra all'Eterno un campo di sua proprietà, ne farai l'estimo in base alla semente richiesta per essa: cinquanta sicli d'argento per un homer di seme d'orzo.</p>
<p class="C27 V17">Se consacra il suo campo dall'anno del giubileo, il prezzo resterà quello fissato dal tuo estimo;</p>
<p class="C27 V18">ma se consacra il suo campo dopo il giubileo, il sacerdote ne valuterà il prezzo in ragione degli anni che rimangono fino al giubileo, dal tuo estimo.</p>
<p class="C27 V19">E se colui che ha consacrato il campo lo vuole riscattare, dovrà aggiungere un quinto al tuo estimo, e resterà suo.</p>
<p class="C27 V20">Ma se non vuole riscattare il campo o se ha venduto il campo ad un altro, non lo si potrà piú riscattare;</p>
<p class="C27 V21">e il campo, quando viene svincolato al giubileo, sarà santo all'Eterno come un campo destinato a DIO, e diventerà proprietà del sacerdote.</p>
<p class="C27 V22">Se uno consacra all'Eterno un campo da lui comprato e che non fa parte del suo patrimonio,</p>
<p class="C27 V23">il sacerdote stabilirà per lui il valore del tuo estimo fino all'anno del giubileo, e quel tale verserà il giorno stesso il prezzo da te fissato, come cosa sacra all'Eterno.</p>
<p class="C27 V24">Nell'anno del giubileo il campo tornerà a colui da cui fu comprato, e del cui patrimonio faceva parte.</p>
<p class="C27 V25">Tutti i tuoi estimi si faranno in sicli del santuario; il siclo è di venti ghere.</p>
<p class="C27 V26">Ma nessuno potrà consacrare i primogeniti del bestiame, perché come primogeniti appartengono già all'Eterno; sia esso un bue o un agnello, appartiene all'Eterno.</p>
<p class="C27 V27">E se si tratta di un animale impuro, lo riscatterà in base al prezzo fissato dal tuo estimo, aggiungendovi un quinto; se non è riscattato, sarà venduto al prezzo fissato dal tuo estimo.</p>
<p class="C27 V28">Nondimeno nulla di ciò che è destinato a Dio e che uno ha destinato all'Eterno, fra tutte le cose che gli appartengono, si tratti di una persona, di un animale o di un pezzo di terra del suo patrimonio, potrà essere venduto o riscattato; ogni cosa destinata a Dio è cosa santissima all'Eterno.</p>
<p class="C27 V29">Nessuna persona votata allo sterminio potrà essere riscattata; dovrà essere messa a morte.</p>
<p class="C27 V30">Ogni decima della terra, sia dei prodotti del suolo che dei frutti degli alberi, appartiene all'Eterno; è cosa consacrata all'Eterno.</p>
<p class="C27 V31">Se uno vuole riscattare una parte della sua decima, vi aggiungerà il quinto.</p>
<p class="C27 V32">E per la decima della mandria e del gregge, il decimo capo di tutto ciò che passa sotto la verga sarà consacrato all'Eterno.</p>
<p class="C27 V33">Non farà distinzione fra buono e cattivo, né farà scambi; e se scambia uno con un altro, ambedue saranno cosa sacra; non si potranno riscattare».</p>
<p class="C27 V34">Questi sono i comandamenti che l'Eterno diede a Mosè per i figli d'Israele sul monte Sinai.</p>
</div>
</div>
<div class="edizione RIVEDUTA">
<div class="libro Lv">
<p class="CCAPITOLO VVERSO">TESTO</p>
<p class="C1 V1">Il SIGNORE chiamò Mosè, gli parlò dalla tenda di convegno e gli disse:</p>
<p class="C1 V2">«Parla ai figli d'Israele e di' loro: "Quando qualcuno di voi vorrà portare un'offerta al SIGNORE, offrirete bestiame grosso o minuto.</p>
<p class="C1 V3">Se la sua offerta è un olocausto di bestiame grosso, offrirà un maschio senza difetto: l'offrirà all'ingresso della tenda di convegno, per ottenere il favore del SIGNORE.</p>
<p class="C1 V4">Poserà la mano sulla testa dell'olocausto, e il SIGNORE lo accetterà come espiazione.</p>
<p class="C1 V5">Poi sgozzerà il vitello davanti al SIGNORE e i sacerdoti, figli d'Aaronne, offriranno il sangue e lo spargeranno sull'altare, da ogni lato, all'ingresso della tenda di convegno.</p>
<p class="C1 V6">Poi scuoierà l'olocausto e lo taglierà a pezzi.</p>
<p class="C1 V7">I figli del sacerdote Aaronne metteranno del fuoco sull'altare e disporranno della legna sul fuoco.</p>
<p class="C1 V8">Poi i sacerdoti, figli d'Aaronne, disporranno quei pezzi, la testa e il grasso, sulla legna messa sul fuoco che è sull'altare;</p>
<p class="C1 V9">ma laverà con acqua le interiora e le zampe, e il sacerdote farà fumare ogni cosa sull'altare, come olocausto, sacrificio di profumo soave, consumato dal fuoco per il SIGNORE.</p>
<p class="C1 V10">Se la sua offerta è un olocausto di bestiame minuto, pecore o capre, offrirà un maschio senza difetto.</p>
<p class="C1 V11">Lo sgozzerà dal lato settentrionale dell'altare davanti al SIGNORE; i sacerdoti, figli d'Aaronne, ne spargeranno il sangue sull'altare da ogni lato.</p>
<p class="C1 V12">Poi lo taglierà a pezzi e, insieme con la testa e il grasso, il sacerdote li disporrà sulla legna messa sul fuoco sopra l'altare.</p>
<p class="C1 V13">Ma laverà con acqua le interiora e le zampe; poi il sacerdote offrirà ogni cosa e la brucerà sull'altare. Questo è un olocausto, un sacrificio di profumo soave, consumato dal fuoco per il SIGNORE.</p>
<p class="C1 V14"> «"Se la sua offerta al SIGNORE è un olocausto di uccelli, offrirà delle tortore o dei giovani piccioni.</p>
<p class="C1 V15">Il sacerdote offrirà in sacrificio l'uccello sull'altare, gli staccherà la testa, la brucerà sull'altare, e il sangue sarà fatto colare sopra uno dei lati dell'altare.</p>
<p class="C1 V16">Poi gli toglierà il gozzo con quel che contiene, e lo getterà sul lato orientale dell'altare, nel luogo delle ceneri.</p>
<p class="C1 V17">Spaccherà quindi l'uccello per le ali, senza però dividerlo in due, e il sacerdote lo brucerà sull'altare, sulla legna messa sopra il fuoco. Questo è un olocausto, un sacrificio di profumo soave, consumato dal fuoco per il SIGNORE.</p>
<p class="C2 V1">«"Quando qualcuno offrirà al SIGNORE un'oblazione, la sua offerta sarà di fior di farina, su cui verserà dell'olio, e vi aggiungerà dell'incenso.</p>
<p class="C2 V2">La porterà ai sacerdoti figli d'Aaronne; il sacerdote prenderà una manciata piena del fior di farina spruzzato d'olio, con tutto l'incenso, e farà bruciare ogni cosa sull'altare, come ricordo. Questo è un sacrificio di profumo soave, consumato dal fuoco per il SIGNORE.</p>
<p class="C2 V3">Ciò che rimarrà dell'oblazione sarà per Aaronne e per i suoi figli; è cosa santissima tra i sacrifici consumati dal fuoco per il SIGNORE.</p>
<p class="C2 V4">Quando offrirai come oblazione una cosa cotta nel forno, offrirai focacce azzime di fior di farina impastata con olio o gallette azzime unte d'olio.</p>
<p class="C2 V5">Se la tua oblazione è cotta sulla piastra, sarà di fior di farina, impastata con olio, azzima.</p>
<p class="C2 V6">La dividerai in porzioni, e vi verserai sopra dell'olio: è un'oblazione.</p>
<p class="C2 V7">Se la tua oblazione è cotta in padella, sarà fatta di fior di farina con olio.</p>
<p class="C2 V8">Porterai al SIGNORE l'oblazione fatta di queste cose; sarà presentata al sacerdote, che la porterà sull'altare.</p>
<p class="C2 V9">Il sacerdote preleverà dall'oblazione la parte che dev'essere offerta come ricordo e la farà fumare sull'altare. È un sacrificio di profumo soave, consumato dal fuoco per il SIGNORE.</p>
<p class="C2 V10">Ciò che rimarrà dell'oblazione sarà per Aaronne e per i suoi figli; è cosa santissima tra i sacrifici consumati dal fuoco per il SIGNORE.</p>
<p class="C2 V11"> «"Qualunque oblazione offrirete al SIGNORE sarà senza lievito; non farete bruciare nulla che contenga lievito o miele, come sacrificio consumato dal fuoco per il SIGNORE.</p>
<p class="C2 V12">Potrete offrirne al SIGNORE come oblazione di primizie; ma queste offerte non saranno poste sull'altare come offerte di profumo soave.</p>
<p class="C2 V13">Condirai con sale ogni oblazione e non lascerai la tua oblazione priva di sale, segno del patto del tuo Dio. Su tutte le tue offerte metterai del sale.</p>
<p class="C2 V14">«"Se fai al SIGNORE un'oblazione di primizie, offrirai, come primizie, delle spighe tostate al fuoco e chicchi di grano nuovo, tritati.</p>
<p class="C2 V15">Vi metterai sopra dell'olio e vi aggiungerai dell'incenso: è un'oblazione.</p>
<p class="C2 V16">Il sacerdote farà fumare come ricordo una parte del grano tritato e dell'olio, con tutto l'incenso. È un sacrificio consumato dal fuoco per il SIGNORE.</p>
<p class="C3 V1">«"Quando uno offrirà un sacrificio di riconoscenza, se offre bestiame grosso, un maschio o una femmina, l'offrirà senza difetto davanti al SIGNORE.</p>
<p class="C3 V2">Poserà la mano sulla testa della sua offerta, la sgozzerà all'ingresso della tenda di convegno e i sacerdoti, figli d'Aaronne, spargeranno il sangue sull'altare da ogni lato.</p>
<p class="C3 V3">Di questo sacrificio di riconoscenza offrirà, come sacrificio consumato dal fuoco per il SIGNORE, il grasso che copre le interiora e tutto il grasso che vi aderisce,</p>
<p class="C3 V4">i due rognoni, il grasso che c'è sopra e che copre i fianchi, e la rete del fegato, che staccherà vicino ai rognoni.</p>
<p class="C3 V5">I figli d'Aaronne faranno bruciare tutto questo sull'altare sopra l'olocausto, che è sulla legna messa sul fuoco. Questo è un sacrificio di profumo soave, consumato dal fuoco per il SIGNORE.</p>
<p class="C3 V6">Se l'offerta che egli fa come sacrificio di riconoscenza al SIGNORE è di bestiame minuto, un maschio o una femmina, l'offrirà senza difetto.</p>
<p class="C3 V7">Se presenta come offerta un agnello, l'offrirà davanti al SIGNORE.</p>
<p class="C3 V8">Poserà la mano sulla testa della sua offerta, la sgozzerà all'ingresso della tenda di convegno e i figli d'Aaronne ne spargeranno il sangue sull'altare da ogni lato.</p>
<p class="C3 V9">Di questo sacrificio di riconoscenza offrirà, come sacrificio consumato dal fuoco per il SIGNORE, il grasso, tutta la coda che egli staccherà presso l'estremità della spina dorsale, il grasso che copre le interiora, tutto il grasso che vi aderisce,</p>
<p class="C3 V10">i due rognoni, il grasso che vi è sopra, che copre i fianchi, e la rete del fegato che staccherà vicino ai rognoni.</p>
<p class="C3 V11">Il sacerdote farà bruciare tutto questo sull'altare. È un cibo consumato dal fuoco per il SIGNORE.</p>
<p class="C3 V12">Se la sua offerta è una capra, l'offrirà davanti al SIGNORE.</p>
<p class="C3 V13">Poserà la mano sulla testa della vittima, la sgozzerà all'ingresso della tenda di convegno e i figli d'Aaronne ne spargeranno il sangue sull'altare da ogni lato.</p>
<p class="C3 V14">Della vittima offrirà, come sacrificio consumato dal fuoco per il SIGNORE, il grasso che copre le interiora, tutto il grasso che vi aderisce,</p>
<p class="C3 V15">i due rognoni, il grasso che c'è sopra e che copre i fianchi, e la rete del fegato che si staccherà vicino ai rognoni.</p>
<p class="C3 V16">Il sacerdote farà bruciare tutto questo sull'altare. È un cibo di profumo soave, consumato dal fuoco. Tutto il grasso appartiene al SIGNORE.</p>
<p class="C3 V17"> Questa è una legge perenne per tutte le vostre generazioni. In tutti i luoghi dove abiterete non mangerete né grasso né sangue"».</p>
<p class="C4 V1">Il SIGNORE disse ancora a Mosè:</p>
<p class="C4 V2">«Parla ai figli d'Israele e di' loro: "Quando qualcuno avrà peccato per errore e avrà fatto qualcuna delle cose che il SIGNORE ha vietato di fare,</p>
<p class="C4 V3">se colui che ha peccato è il sacerdote che ha ricevuto l'unzione e in tal modo ha reso colpevole il popolo, egli offrirà al SIGNORE, per il peccato commesso, un toro senza difetto, come sacrificio espiatorio.</p>
<p class="C4 V4">Condurrà il toro all'ingresso della tenda di convegno davanti al SIGNORE, poserà la mano sulla sua testa e lo sgozzerà davanti al SIGNORE.</p>
<p class="C4 V5">Poi il sacerdote che ha ricevuto l'unzione prenderà del sangue del toro, lo porterà dentro la tenda di convegno,</p>
<p class="C4 V6">intingerà il dito nel sangue e aspergerà quel sangue sette volte davanti al SIGNORE di fronte alla cortina del santuario.</p>
<p class="C4 V7">Il sacerdote quindi metterà di quel sangue sui corni dell'altare dell'incenso aromatico, altare che è davanti al SIGNORE nella tenda di convegno; e spargerà tutto il sangue del toro ai piedi dell'altare degli olocausti, che è all'ingresso della tenda di convegno.</p>
<p class="C4 V8">Toglierà dal toro del sacrificio per il peccato tutto il grasso, il grasso che copre le interiora e vi aderisce,</p>
<p class="C4 V9">i due rognoni e il grasso che c'è sopra e che copre i fianchi,</p>
<p class="C4 V10">la rete del fegato, da staccarsi insieme ai rognoni, nello stesso modo in cui queste parti si tolgono dai bovini del sacrificio di riconoscenza; il sacerdote le farà bruciare sull'altare degli olocausti.</p>
<p class="C4 V11">Ma la pelle del toro e tutta la sua carne, con la testa, le gambe, le interiora e gli escrementi,</p>
<p class="C4 V12">cioè tutto il resto del toro, lo porterà fuori dell'accampamento, in un luogo puro, dove si gettano le ceneri e lo brucerà con il fuoco, su della legna sopra il mucchio delle ceneri.</p>
<p class="C4 V13">«"Se tutta la comunità d'Israele ha peccato per errore, senza accorgersene, e ha fatto qualcuna delle cose che il SIGNORE ha vietato di fare, rendendosi così colpevole,</p>
<p class="C4 V14">quando il peccato che ha commesso viene conosciuto, la comunità offrirà, come sacrificio espiatorio, un toro, che condurrà davanti alla tenda di convegno.</p>
<p class="C4 V15">Gli anziani della comunità poseranno le mani sulla testa del toro davanti al SIGNORE; e il toro sarà sgozzato davanti al SIGNORE.</p>
<p class="C4 V16">Poi il sacerdote, che ha ricevuto l'unzione, porterà del sangue del toro dentro la tenda di convegno;</p>
<p class="C4 V17">il sacerdote intingerà il dito nel sangue e farà sette aspersioni davanti al SIGNORE, di fronte alla cortina.</p>
<p class="C4 V18">Metterà di quel sangue sui corni dell'altare che è davanti al SIGNORE, nella tenda di convegno; spargerà tutto il sangue ai piedi dell'altare dell'olocausto, che è all'ingresso della tenda di convegno.</p>
<p class="C4 V19">Toglierà dal toro tutto il grasso e lo brucerà sull'altare.</p>
<p class="C4 V20">Farà con questo toro, come ha fatto con il toro offerto quale sacrificio espiatorio. Così il sacerdote farà l'espiazione per la comunità e le sarà perdonato.</p>
<p class="C4 V21">Poi porterà tutto il resto del toro fuori del campo e lo brucerà come ha bruciato il toro precedente. Questo è il sacrificio espiatorio per l'assemblea.</p>
<p class="C4 V22"> «"Se uno dei capi ha peccato, facendo per errore qualcosa che il SIGNORE suo Dio ha vietato di fare e si è così reso colpevole,</p>
<p class="C4 V23">quando gli sarà fatto conoscere il peccato che ha commesso, condurrà come sua offerta un capro, un maschio fra le capre, senza difetto.</p>
<p class="C4 V24">Poserà la mano sulla testa del capro, e lo sgozzerà nel luogo dove si sgozzano gli olocausti, davanti al SIGNORE. È un sacrificio espiatorio.</p>
<p class="C4 V25">Poi il sacerdote prenderà con il suo dito del sangue del sacrificio espiatorio, lo metterà sui corni dell'altare degli olocausti e spargerà il sangue del capro ai piedi dell'altare dell'olocausto;</p>
<p class="C4 V26">farà poi fumare tutto il grasso del capro sull'altare, come ha fatto con il grasso del sacrificio di riconoscenza. Così il sacerdote farà l'espiazione per il suo peccato e gli sarà perdonato.</p>
<p class="C4 V27">Se qualcuno del popolo pecca per errore e fa qualcosa che il SIGNORE ha vietato di fare, rendendosi colpevole,</p>
<p class="C4 V28">quando gli sarà fatto conoscere il peccato che ha commesso, condurrà come sua offerta una capra, una femmina senza difetto, per il peccato che ha commesso.</p>
<p class="C4 V29">Poserà la mano sulla testa della vittima, e la sgozzerà nel luogo dove si sgozzano gli olocausti.</p>
<p class="C4 V30">Poi il sacerdote prenderà con il suo dito del sangue della capra, lo metterà sui corni dell'altare dell'olocausto e spargerà tutto il sangue della capra ai piedi dell'altare.</p>
<p class="C4 V31">Il sacerdote toglierà tutto il grasso dalla capra, come si toglie il grasso dal sacrificio di riconoscenza e lo farà bruciare sull'altare come un profumo soave per il SIGNORE. Così il sacerdote farà l'espiazione per quel tale e gli sarà perdonato.</p>
<p class="C4 V32">Se questi invece porterà un agnello come suo sacrificio espiatorio, dovrà portare una femmina senza difetto.</p>
<p class="C4 V33">Poserà la mano sulla testa dell'agnello e lo sgozzerà come sacrificio espiatorio nel luogo dove si sgozzano gli olocausti.</p>
<p class="C4 V34">Poi il sacerdote prenderà con il suo dito del sangue del sacrificio espiatorio e lo metterà sui corni dell'altare dell'olocausto e spargerà tutto il sangue della vittima ai piedi dell'altare;</p>
<p class="C4 V35">toglierà dalla vittima tutto il grasso, come si toglie il grasso dall'agnello del sacrificio di riconoscenza, e il sacerdote lo farà bruciare sull'altare, sopra i sacrifici consumati dal fuoco per il SIGNORE. Così il sacerdote farà per quel tale l'espiazione del peccato che ha commesso e gli sarà perdonato.</p>
<p class="C5 V1"> «"Una persona pecca se, udite le parole di giuramento, quale testimone non dichiara ciò che ha visto o ciò che sa. Porterà la propria colpa.</p>
<p class="C5 V2">Quando uno, anche senza saperlo, avrà toccato qualcosa di impuro, come il cadavere di una bestia selvatica impura, di un animale domestico impuro o di un rettile impuro, rimarrà egli stesso impuro e colpevole.</p>
<p class="C5 V3">Quando uno, anche senza saperlo, avrà toccato un'impurità umana, qualunque di quelle impurità che rendono l'uomo impuro, appena viene a saperlo, diventa colpevole.</p>
<p class="C5 V4">Quando uno giura con le labbra, parlando senza riflettere, di fare qualcosa di male o di bene, proferendo con leggerezza uno di quei giuramenti che gli uomini sono soliti pronunciare, quando viene a saperlo, è colpevole delle sue azioni.</p>
<p class="C5 V5">Quando uno dunque si sarà reso colpevole di una di queste cose, confesserà il peccato che ha commesso;</p>
<p class="C5 V6">porterà al SIGNORE il sacrificio per la colpa, per il peccato che ha commesso. Porterà una femmina del gregge, una pecora o una capra, come sacrificio espiatorio e il sacerdote farà per lui l'espiazione del suo peccato.</p>
<p class="C5 V7">Se non ha mezzi per procurarsi una pecora, porterà al SIGNORE, come sacrificio per la colpa, per il peccato che ha commesso, due tortore o due giovani piccioni: uno come sacrificio espiatorio, l'altro come olocausto.</p>
<p class="C5 V8">Li porterà al sacerdote, il quale offrirà prima il sacrificio espiatorio, tagliandogli la testa vicino alla nuca, ma senza staccarla del tutto;</p>
<p class="C5 V9">poi spargerà del sangue del sacrificio espiatorio sopra uno dei lati dell'altare e il resto del sangue sarà fatto colare ai piedi dell'altare. Questo è un sacrificio espiatorio.</p>
<p class="C5 V10">Dell'altro uccello farà un olocausto, secondo le norme stabilite. Così il sacerdote farà per quel tale l'espiazione del peccato che ha commesso e gli sarà perdonato.</p>
<p class="C5 V11">Ma se non ha mezzi per procurarsi due tortore o due giovani piccioni, porterà, come sua offerta per il peccato che ha commesso, la decima parte di un efa di fior di farina, come sacrificio espiatorio, senza mettervi sopra né olio né incenso, perché è un sacrificio espiatorio.</p>
<p class="C5 V12">Porterà la farina al sacerdote; il sacerdote ne prenderà una manciata piena come ricordo e la farà fumare sull'altare sopra i sacrifici consumati dal fuoco per il SIGNORE. È un sacrificio espiatorio.</p>
<p class="C5 V13">Così il sacerdote farà per quel tale l'espiazione del peccato, che quello ha commesso in uno di quei casi, e gli sarà perdonato. Il resto della farina sarà per il sacerdote, come si fa nell'oblazione"».</p>
<p class="C5 V14">Il SIGNORE parlò ancora a Mosè, e disse:</p>
<p class="C5 V15">«Quando qualcuno commetterà un'infedeltà e peccherà involontariamente riguardo a ciò che dev'essere consacrato al SIGNORE, porterà al SIGNORE, come sacrificio per la colpa, un montone senza difetto, preso dal gregge, in base alla tua valutazione in sicli d'argento secondo il siclo del santuario, come sacrificio per la colpa.</p>
<p class="C5 V16">Risarcirà il danno fatto al santuario, aggiungendovi un quinto in più, e lo darà al sacerdote. Il sacerdote farà per lui l'espiazione con il montone offerto come sacrificio per la colpa e gli sarà perdonato.</p>
<p class="C5 V17">Quando uno peccherà facendo, senza saperlo, qualcuna delle cose che il SIGNORE ha vietato di fare, sarà colpevole e porterà la pena della sua iniquità.</p>
<p class="C5 V18">Presenterà al sacerdote, come sacrificio per la colpa, un montone senza difetto, scelto dal gregge, in base alla tua valutazione. Il sacerdote farà per lui l'espiazione dell'errore commesso per ignoranza e gli sarà perdonato.</p>
<p class="C5 V19">Questo è un sacrificio per la colpa; quel tale si è realmente reso colpevole verso il SIGNORE».</p>
<p class="C6 V1">Il SIGNORE parlò a Mosè e disse:</p>
<p class="C6 V2">«Quando uno peccherà e commetterà un'infedeltà verso il SIGNORE, negando al suo prossimo un deposito da lui ricevuto, o un pegno messo nelle sue mani, o una cosa che ha rubato o estorto con frode al prossimo,</p>
<p class="C6 V3">o una cosa smarrita che ha trovata, e mentendo a questo proposito e giurando il falso circa una delle cose nelle quali l'uomo può peccare,</p>
<p class="C6 V4">quando avrà così peccato e si sarà reso colpevole, restituirà la cosa rubata o estorta con frode, o il deposito che gli era stato affidato, o l'oggetto smarrito che ha trovato,</p>
<p class="C6 V5">o qualunque cosa circa la quale abbia giurato il falso. Farà la restituzione per intero e vi aggiungerà un quinto in più, consegnando ciò al proprietario il giorno stesso in cui offrirà il suo sacrificio per la colpa.</p>
<p class="C6 V6">Porterà al sacerdote il suo sacrificio per la colpa offerto al SIGNORE: un montone senza difetto, scelto dal gregge in base alla tua valutazione, come sacrificio per la colpa.</p>
<p class="C6 V7">Il sacerdote farà l'espiazione per lui davanti al SIGNORE, e gli sarà perdonato qualunque sia la cosa di cui si è reso colpevole».</p>
<p class="C6 V8">Il SIGNORE parlò ancora a Mosè, e disse:</p>
<p class="C6 V9">«Da' quest'ordine ad Aaronne e ai suoi figli, e di' loro: "Questa è la legge dell'olocausto. L'olocausto rimarrà sulla legna accesa sopra l'altare tutta la notte, fino al mattino; e il fuoco dell'altare sarà tenuto acceso.</p>
<p class="C6 V10">Il sacerdote indosserà la sua tunica di lino e si metterà dei calzoni di lino a contatto con la pelle; toglierà la cenere dell'olocausto consumato dal fuoco sull'altare e la metterà accanto all'altare.</p>
<p class="C6 V11">Poi si spoglierà delle vesti e ne indosserà delle altre e porterà la cenere fuori dal campo, in un luogo puro.</p>
<p class="C6 V12">Il fuoco sarà mantenuto acceso sull'altare e non si lascerà spegnere; il sacerdote vi brucerà della legna ogni mattina, vi disporrà sopra l'olocausto, e sopra vi brucerà il grasso dei sacrifici di riconoscenza.</p>
<p class="C6 V13">Il fuoco dev'essere mantenuto sempre acceso sull'altare, e non lo si lascerà spegnere.</p>
<p class="C6 V14">«"Questa è la legge dell'oblazione. I figli di Aaronne l'offriranno davanti al SIGNORE, di fronte all'altare.</p>
<p class="C6 V15">Si prenderà una manciata di fior di farina con il suo olio e tutto l'incenso che è sull'oblazione, e si farà bruciare ogni cosa sull'altare come sacrificio di profumo soave, come un ricordo per il SIGNORE.</p>
<p class="C6 V16">Aaronne e i suoi figli mangeranno quello che rimarrà dell'oblazione; lo si mangerà azzimo, in luogo santo; lo mangeranno nel cortile della tenda di convegno.</p>
<p class="C6 V17">Non lo si cocerà con lievito; è la parte che ho data loro dei sacrifici per me, consumati dal fuoco. È cosa santissima, come il sacrificio espiatorio e come il sacrificio per la colpa.</p>
<p class="C6 V18">Ogni maschio tra i figli d'Aaronne ne potrà mangiare. È la parte dei sacrifici consumati dal fuoco per il SIGNORE, assegnata a voi per sempre di generazione in generazione. Chiunque toccherà quelle cose sarà santificato"».</p>
<p class="C6 V19">Il SIGNORE parlò ancora a Mosè, e disse:</p>
<p class="C6 V20">«Questa è l'offerta che Aaronne e i suoi figli faranno al SIGNORE il giorno che riceveranno l'unzione: un decimo d'efa di fior di farina. Sarà l'oblazione quotidiana, metà la mattina e metà la sera.</p>
<p class="C6 V21">Essa sarà preparata con olio, sulla piastra; la porterai quando sarà cotta; l'offrirai come offerta, divisa in pezzi, di profumo soave per il SIGNORE.</p>
<p class="C6 V22">Il sacerdote che, tra i figli d'Aaronne, sarà unto per succedergli, farà anche lui questa offerta; è la parte assegnata per sempre al SIGNORE; sarà fatta bruciare per intero.</p>
<p class="C6 V23">Ogni oblazione del sacerdote sarà fatta bruciare per intero; non sarà mangiata».</p>
<p class="C6 V24">Il SIGNORE parlò ancora a Mosè, e disse:</p>
<p class="C6 V25">«Parla ad Aaronne e ai suoi figli e di' loro: "Questa è la legge del sacrificio espiatorio. Nel luogo dove si sgozza l'olocausto, sarà sgozzata, davanti al SIGNORE, la vittima espiatoria. È cosa santissima.</p>
<p class="C6 V26">Il sacerdote che l'offrirà per il peccato, la mangerà; dovrà essere mangiata in luogo santo, nel cortile della tenda di convegno.</p>
<p class="C6 V27">Ogni cosa che toccherà la carne sarà santificata; se il suo sangue schizza sopra una veste, laverai in luogo santo quel lembo su cui è schizzato il sangue.</p>
<p class="C6 V28">Ma il vaso di terra che sarà servito a cuocerla, sarà spezzato; se è stata cotta in un vaso di rame, lo si strofini bene e lo si sciacqui con acqua.</p>
<p class="C6 V29">Soltanto i maschi delle famiglie dei sacerdoti ne potranno mangiare; è cosa santissima.</p>
<p class="C6 V30">Non mangerete nessuna vittima espiatoria il cui sangue viene portato nella tenda di convegno per fare l'espiazione nel santuario. Essa sarà bruciata.</p>
<p class="C7 V1"> «"Questa è la legge del sacrificio per la colpa; è cosa santissima.</p>
<p class="C7 V2">Nel luogo dove si sgozza l'olocausto, si sgozzerà la vittima del sacrificio per la colpa; e se ne spargerà il sangue sull'altare da ogni lato;</p>
<p class="C7 V3">si offrirà tutto il grasso, la coda, il grasso che copre le interiora,</p>
<p class="C7 V4">i due rognoni, il grasso che c'è sopra e che copre i fianchi, e la rete del fegato che si staccherà vicino ai rognoni.</p>
<p class="C7 V5">Il sacerdote farà bruciare tutto questo sull'altare, come un sacrificio consumato dal fuoco per il SIGNORE. Questo è un sacrificio per la colpa.</p>
<p class="C7 V6">Soltanto i maschi delle famiglie dei sacerdoti ne potranno mangiare; lo si mangerà in luogo santo; è cosa santissima.</p>
<p class="C7 V7">Il sacrificio per la colpa è come il sacrificio espiatorio; la stessa legge vale per entrambi; la vittima sarà del sacerdote che farà l'espiazione.</p>
<p class="C7 V8">Il sacerdote che offrirà l'olocausto per qualcuno avrà per sé la pelle della vittima che avrà offerta.</p>
<p class="C7 V9">Così pure ogni oblazione, cotta nel forno, o preparata in padella, o sulla piastra, sarà del sacerdote che l'ha offerta.</p>
<p class="C7 V10">Ogni oblazione, impastata con olio o asciutta, sarà per tutti i figli d'Aaronne: per l'uno come per l'altro.</p>
<p class="C7 V11"> «"Questa è la legge del sacrificio di riconoscenza, che si offrirà al SIGNORE.</p>
<p class="C7 V12">Se qualcuno lo offre come ringraziamento, offrirà il sacrificio di ringraziamento con l'aggiunta di focacce azzime intrise con olio, gallette senza lievito unte con olio e fior di farina cotto in forma di focacce intrise d'olio.</p>
<p class="C7 V13">Oltre alle focacce, potrà offrire pane lievitato, in occasione del suo sacrificio di ringraziamento e di riconoscenza.</p>
<p class="C7 V14">Di ognuna di queste offerte si presenterà una parte come oblazione elevata al SIGNORE; essa sarà del sacerdote che avrà fatto l'aspersione del sangue del sacrificio di riconoscenza.</p>
<p class="C7 V15">La carne del sacrificio di ringraziamento e di riconoscenza sarà mangiata il giorno stesso in cui esso è offerto; non se ne lascerà nulla fino alla mattina.</p>
<p class="C7 V16">Ma se il sacrificio che uno offre è votivo o volontario, la vittima sarà mangiata il giorno che egli la offrirà, e quel che ne rimane dovrà essere mangiato l'indomani;</p>
<p class="C7 V17">ma quello che sarà rimasto della carne del sacrificio fino al terzo giorno dovrà essere bruciato.</p>
<p class="C7 V18">Se uno mangia della carne del suo sacrificio di riconoscenza il terzo giorno, colui che l'ha offerto non sarà gradito; dell'offerta non gli sarà tenuto conto; quella carne è immonda e colui che ne avrà mangiato porterà la pena della sua iniquità.</p>
<p class="C7 V19">La carne che sarà stata a contatto con qualcosa di impuro, non sarà mangiata; sarà bruciata.</p>
<p class="C7 V20">Quanto alla carne che si mangia, chiunque è puro ne potrà mangiare; ma la persona che, impura, mangerà della carne del sacrificio di riconoscenza che appartiene al SIGNORE, sarà tolta via dalla sua gente.</p>
<p class="C7 V21">Se uno toccherà qualcosa di impuro, un'impurità umana, un animale impuro o qualsiasi cosa abominevole, immonda, e mangerà della carne del sacrificio di riconoscenza che appartiene al SIGNORE, sarà tolto via dalla sua gente"».</p>
<p class="C7 V22">Il SIGNORE parlò ancora a Mosè, e disse:</p>
<p class="C7 V23">«Parla ai figli d'Israele, e di' loro: "Non mangerete nessun grasso, né di bue, né di pecora, né di capra.</p>
<p class="C7 V24">Il grasso di una bestia morta da sé, o il grasso di una bestia sbranata potrà servire per qualsiasi altro uso ma non ne mangerete affatto;</p>
<p class="C7 V25">perché chiunque mangerà del grasso degli animali che si offrono in sacrificio consumato dal fuoco per il SIGNORE, sarà tolto via dalla sua gente.</p>
<p class="C7 V26">Non mangerete neppure del sangue, né di uccelli né di quadrupedi, dovunque abiterete.</p>
<p class="C7 V27"> Chiunque mangerà sangue di qualsiasi specie, sarà tolto via dalla sua gente"».</p>
<p class="C7 V28">Il SIGNORE parlò ancora a Mosè, e disse:</p>
<p class="C7 V29">«Parla ai figli d'Israele e di' loro: "Colui che offrirà al SIGNORE il suo sacrificio di riconoscenza porterà la sua offerta al SIGNORE, prelevandola dal suo sacrificio di riconoscenza.</p>
<p class="C7 V30">Porterà con le proprie mani ciò che dev'essere offerto al SIGNORE mediante il fuoco; porterà il grasso insieme con il petto, il petto per agitarlo come offerta agitata davanti al SIGNORE.</p>
<p class="C7 V31">Il sacerdote farà bruciare il grasso sull'altare; ma il petto sarà di Aaronne e dei suoi figli.</p>
<p class="C7 V32">Darete pure al sacerdote, come offerta elevata, la coscia destra dei vostri sacrifici di riconoscenza.</p>
<p class="C7 V33">Chiunque tra i figli d'Aaronne offrirà il sangue e il grasso dei sacrifici di riconoscenza avrà, come sua parte, la coscia destra.</p>
<p class="C7 V34">Infatti, dai sacrifici di riconoscenza offerti dai figli d'Israele, io prendo il petto dell'offerta agitata e la coscia dell'offerta elevata, e li do al sacerdote Aaronne e ai suoi figli per legge perenne, che sarà osservata dai figli d'Israele"».</p>
<p class="C7 V35">Questa è la parte spettante ad Aaronne e ai suoi figli, dei sacrifici consumati dal fuoco per il SIGNORE, dal giorno in cui saranno presentati per esercitare il sacerdozio del SIGNORE.</p>
<p class="C7 V36">Il SIGNORE ha ordinato ai figli d'Israele di dar loro questo dal giorno della loro unzione. È una parte che è loro dovuta per sempre, di generazione in generazione.</p>
<p class="C7 V37">Questa è la legge dell'olocausto, dell'oblazione, del sacrificio espiatorio, del sacrificio per il peccato, della consacrazione e del sacrificio di riconoscenza:</p>
<p class="C7 V38">legge che il SIGNORE diede a Mosè sul monte Sinai il giorno che ordinò ai figli d'Israele di presentare le loro offerte al SIGNORE nel deserto del Sinai.</p>
<p class="C8 V1">Il SIGNORE parlò ancora a Mosè, e disse:</p>
<p class="C8 V2">«Prendi Aaronne e i suoi figli con lui, i paramenti, l'olio dell'unzione, il toro del sacrificio espiatorio, i due montoni e il paniere dei pani azzimi;</p>
<p class="C8 V3">e convoca tutta la comunità all'ingresso della tenda di convegno».</p>
<p class="C8 V4">Mosè fece come il SIGNORE gli aveva ordinato e la comunità fu convocata all'ingresso della tenda di convegno.</p>
<p class="C8 V5">Mosè disse alla comunità: «Questo è quello che il SIGNORE ha ordinato di fare».</p>
<p class="C8 V6">Mosè fece avvicinare Aaronne e i suoi figli, e li lavò con acqua.</p>
<p class="C8 V7">Poi rivestì Aaronne della tunica, lo cinse della cintura, gli mise addosso il manto, gli mise l'efod e lo cinse della cintura artistica dell'efod, con la quale gli fissò l'efod addosso.</p>
<p class="C8 V8">Gli mise pure il pettorale, e sul pettorale mise l'urim e il tummim.</p>
<p class="C8 V9">Poi gli mise in capo il turbante e sul davanti del turbante pose la lamina d'oro, il santo diadema, come il SIGNORE aveva ordinato a Mosè.</p>
<p class="C8 V10">Poi Mosè prese l'olio dell'unzione, unse il tabernacolo e tutte le cose che vi si trovavano e le consacrò.</p>
<p class="C8 V11">Fece sette aspersioni sull'altare, lo unse con tutti i suoi utensili, la conca e la sua base, per consacrarli.</p>
<p class="C8 V12">Versò dell'olio dell'unzione sul capo d'Aaronne e unse Aaronne, per consacrarlo.</p>
<p class="C8 V13">Poi Mosè fece avvicinare i figli d'Aaronne, li vestì di tuniche, li cinse di cinture e legò sul loro capo delle mitre, come il SIGNORE aveva ordinato a Mosè.</p>
<p class="C8 V14">Fece quindi avvicinare il toro del sacrificio espiatorio, e Aaronne e i suoi figli gli posarono le mani sulla testa.</p>
<p class="C8 V15">Mosè lo sgozzò, ne prese del sangue, lo mise con il dito sui corni dell'altare da ogni lato, e purificò l'altare; poi sparse il resto del sangue ai piedi dell'altare e lo consacrò per fare su di esso l'espiazione.</p>
<p class="C8 V16">Prese tutto il grasso che era sulle interiora, la rete del fegato, i due rognoni con il loro grasso, e Mosè fece bruciare tutto sull'altare.</p>
<p class="C8 V17">Ma il toro, la sua pelle, la sua carne e i suoi escrementi, li bruciò fuori del campo, come il SIGNORE aveva ordinato a Mosè.</p>
<p class="C8 V18">Fece quindi avvicinare il montone dell'olocausto e Aaronne e i suoi figli posarono le mani sulla sua testa.</p>
<p class="C8 V19">Mosè lo sgozzò e sparse il sangue sull'altare da ogni lato.</p>
<p class="C8 V20">Poi fece a pezzi il montone, e Mosè fece bruciare la testa, i pezzi e il grasso;</p>
<p class="C8 V21">quando ne ebbe lavato le interiora e le zampe con acqua, fece bruciare tutto il montone sull'altare. Fu un olocausto di profumo soave, un sacrificio consumato dal fuoco per il SIGNORE, come il SIGNORE aveva ordinato a Mosè.</p>
<p class="C8 V22">Poi fece avvicinare il secondo montone, il montone della consacrazione; Aaronne e i suoi figli posarono le mani sulla testa del montone.</p>
<p class="C8 V23">Mosè lo sgozzò, ne prese del sangue e lo mise sull'estremità dell'orecchio destro d'Aaronne, sul pollice della sua mano destra e sull'alluce del suo piede destro.</p>
<p class="C8 V24">Poi Mosè fece avvicinare i figli d'Aaronne, e mise di quel sangue sull'estremità del loro orecchio destro, sul pollice della loro mano destra e sull'alluce del loro piede destro; e sparse il resto del sangue sull'altare da ogni lato.</p>
<p class="C8 V25">Poi prese il grasso, la coda, tutto il grasso che copriva le interiora, la rete del fegato, i due rognoni, il loro grasso, e la coscia destra;</p>
<p class="C8 V26">dal paniere dei pani azzimi, che era davanti al SIGNORE, prese una focaccia senza lievito, una focaccia di pasta intrisa d'olio e una galletta, e le pose sulle parti grasse e sulla coscia destra.</p>
<p class="C8 V27">Poi mise tutte queste cose nelle mani d'Aaronne e nelle mani dei suoi figli, e le agitò come offerta agitata davanti al SIGNORE.</p>
<p class="C8 V28">Mosè quindi le prese dalle loro mani, e le fece bruciare sull'altare sopra l'olocausto. Fu un sacrificio di consacrazione, di profumo soave: un sacrificio consumato dal fuoco per il SIGNORE.</p>
<p class="C8 V29">Poi Mosè prese il petto del montone e lo agitò come offerta agitata davanti al SIGNORE; questa fu la parte del montone della consacrazione, toccata a Mosè, come il SIGNORE gli aveva ordinato.</p>
<p class="C8 V30">Mosè prese quindi dell'olio dell'unzione e del sangue che era sopra l'altare; spruzzò Aaronne e i suoi paramenti, i suoi figli e i loro paramenti; così consacrò Aaronne e i suoi paramenti, i suoi figli e i loro paramenti con lui.</p>
<p class="C8 V31">Poi Mosè disse ad Aaronne e ai suoi figli: «Fate cuocere la carne all'ingresso della tenda di convegno; la mangerete lì con il pane che è nel paniere della consacrazione, come ho ordinato, dicendo: Aaronne e i suoi figli la mangeranno.</p>
<p class="C8 V32">Quel che rimane della carne e del pane lo brucerete.</p>
<p class="C8 V33">Per sette giorni non vi allontanerete dall'ingresso della tenda di convegno, finché non siano compiuti i giorni della vostra consacrazione; poiché la vostra consacrazione durerà sette giorni.</p>
<p class="C8 V34">Ciò che si è fatto oggi è stato ordinato dal SIGNORE, per fare espiazione per voi.</p>
<p class="C8 V35">Rimarrete dunque sette giorni all'ingresso della tenda di convegno, giorno e notte, e osserverete il comandamento del SIGNORE, affinché non moriate; poiché così mi è stato ordinato».</p>
<p class="C8 V36">Aaronne e i suoi figli fecero tutte le cose che il SIGNORE aveva ordinato per mezzo di Mosè.</p>
<p class="C9 V1">L'ottavo giorno, Mosè chiamò Aaronne, i suoi figli e gli anziani d'Israele,</p>
<p class="C9 V2">e disse ad Aaronne: «Prendi un vitello giovane per un sacrificio espiatorio, e un montone per un olocausto, entrambi senza difetto, e offrili al SIGNORE.</p>
<p class="C9 V3">Dirai così ai figli d'Israele: "Prendete un capro per un sacrificio espiatorio, un vitello e un agnello entrambi di un anno, senza difetto, per un olocausto,</p>
<p class="C9 V4">un bue e un montone per un sacrificio di riconoscenza, per sacrificarli davanti al SIGNORE, e un'oblazione intrisa d'olio; perché oggi il SIGNORE vi apparirà"».</p>
<p class="C9 V5">Essi dunque portarono davanti alla tenda di convegno le cose che Mosè aveva ordinate; e tutta la comunità si avvicinò e rimase in piedi davanti al SIGNORE.</p>
<p class="C9 V6">Mosè disse: «Questo è quello che il SIGNORE vi ha ordinato; fatelo e la gloria del SIGNORE vi apparirà».</p>
<p class="C9 V7">Mosè disse ad Aaronne: «Avvicìnati all'altare; offri il tuo sacrificio espiatorio e il tuo olocausto, fa' l'espiazione per te e per il popolo; presenta anche l'offerta del popolo e fa' l'espiazione per esso, come il SIGNORE ha ordinato».</p>
<p class="C9 V8">Aaronne dunque si avvicinò all'altare e sgozzò il vitello del proprio sacrificio espiatorio.</p>
<p class="C9 V9">I suoi figli gli porsero il sangue ed egli vi intinse il dito, ne mise sui corni dell'altare e sparse il resto del sangue ai piedi dell'altare;</p>
<p class="C9 V10">ma il grasso, i rognoni e la rete del fegato della vittima espiatoria, li fece bruciare sull'altare, come il SIGNORE aveva ordinato a Mosè.</p>
<p class="C9 V11">La carne e la pelle le bruciò fuori dell'accampamento.</p>
<p class="C9 V12">Poi sgozzò l'olocausto; i figli d'Aaronne gli porsero il sangue ed egli lo sparse sull'altare da ogni lato.</p>
<p class="C9 V13">Gli porsero pure l'olocausto fatto a pezzi e la testa; ed egli li fece bruciare sull'altare.</p>
<p class="C9 V14">Lavò le interiora e le zampe, e le fece bruciare sull'olocausto, sopra l'altare.</p>
<p class="C9 V15">Poi presentò l'offerta del popolo. Prese il capro destinato al sacrificio espiatorio per il popolo, lo sgozzò e offrì il sacrificio di espiazione, come la prima volta.</p>
<p class="C9 V16">Poi offrì l'olocausto, sacrificandolo secondo la regola stabilita.</p>
<p class="C9 V17">Presentò quindi l'oblazione; ne prese una manciata piena e la fece bruciare sull'altare, oltre all'olocausto della mattina.</p>
<p class="C9 V18">Sgozzò il bue e il montone, come sacrificio di riconoscenza per il popolo. I figli di Aaronne gli porsero il sangue ed egli lo sparse sull'altare, da ogni lato.</p>
<p class="C9 V19">Gli porsero il grasso del bue e del montone, la coda, il grasso che copre le interiora, i rognoni e la rete del fegato.</p>
<p class="C9 V20">Misero le parti di grasso sui petti ed egli le fece bruciare sull'altare;</p>
<p class="C9 V21">i petti e la coscia destra, Aaronne li agitò davanti al SIGNORE come offerta agitata, nel modo in cui Mosè aveva ordinato.</p>
<p class="C9 V22">Poi Aaronne alzò le mani verso il popolo e lo benedisse; e, dopo aver fatto il sacrificio espiatorio, l'olocausto e i sacrifici di riconoscenza, scese giù dall'altare.</p>
<p class="C9 V23">Mosè e Aaronne entrarono nella tenda di convegno; poi uscirono e benedissero il popolo; e la gloria del SIGNORE apparve a tutto il popolo.</p>
<p class="C9 V24">Un fuoco uscì dalla presenza del SIGNORE e consumò sull'altare l'olocausto e i grassi; tutto il popolo lo vide, emise grida di esultanza e si prostrò con la faccia a terra.</p>
<p class="C10 V1">Nadab e Abiu figli d'Aaronne, presero ciascuno il suo turibolo, vi misero dentro del fuoco, vi posero sopra dell'incenso, e offrirono davanti al SIGNORE del fuoco estraneo, diverso da ciò che egli aveva loro ordinato.</p>
<p class="C10 V2">Allora un fuoco uscì dalla presenza del SIGNORE e li divorò; così morirono davanti al SIGNORE.</p>
<p class="C10 V3"> Allora Mosè disse ad Aaronne: «Questo è quello di cui il SIGNORE ha parlato, quando ha detto: "Io sarò santificato per mezzo di quelli che mi stanno vicino e sarò glorificato in presenza di tutto il popolo"». Aaronne tacque.</p>
<p class="C10 V4">Mosè chiamò Misael e Elsafan, figli di Uziel, zio d'Aaronne e disse loro: «Avvicinatevi, portate via i vostri fratelli dal santuario, fuori dall'accampamento».</p>
<p class="C10 V5">Essi si avvicinarono e li portarono via nelle loro tuniche, fuori dall'accampamento, come Mosè aveva detto.</p>
<p class="C10 V6">Mosè disse ad Aaronne, a Eleazar e a Itamar, suoi figli: «Non andate a capo scoperto e non vi stracciate le vesti, affinché non moriate, e il SIGNORE non si adiri contro tutta la comunità; ma i vostri fratelli, tutta quanta la casa d'Israele, facciano pure cordoglio per quelli che il SIGNORE ha bruciati.</p>
<p class="C10 V7">Non vi allontanate dall'ingresso della tenda di convegno, altrimenti morirete; perché l'olio dell'unzione del SIGNORE è su di voi». Ed essi fecero come Mosè aveva detto.</p>
<p class="C10 V8">Il SIGNORE parlò ad Aaronne, e disse:</p>
<p class="C10 V9">«Tu e i tuoi figli non berrete vino né bevande alcoliche quando entrerete nella tenda di convegno, altrimenti morirete; sarà una legge perenne, di generazione in generazione;</p>
<p class="C10 V10">e questo, perché possiate discernere ciò che è santo da ciò che è profano e ciò che è impuro da ciò che è puro,</p>
<p class="C10 V11">e possiate insegnare ai figli d'Israele tutte le leggi che il SIGNORE ha date loro per mezzo di Mosè».</p>
<p class="C10 V12">Poi Mosè disse ad Aaronne, a Eleazar e a Itamar, i due figli che restavano ad Aaronne: «Prendete fra i sacrifici consumati dal fuoco per il SIGNORE quello che rimane dell'oblazione e mangiatelo azzimo, presso l'altare, perché è cosa santissima.</p>
<p class="C10 V13">Lo mangerete in luogo santo: è la parte che spetta a te e ai tuoi figli, dei sacrifici consumati dal fuoco per il SIGNORE; poiché così mi è stato ordinato.</p>
<p class="C10 V14">Il petto dell'offerta agitata e la coscia dell'offerta elevata li mangerete tu, i tuoi figli e le tue figlie con te, in luogo puro; perché vi sono stati dati come parte dei sacrifici di riconoscenza dei figli d'Israele, spettante a te e ai tuoi figli.</p>
<p class="C10 V15">Oltre ai grassi da bruciare si porteranno la coscia dell'offerta elevata e il petto dell'offerta agitata, perché siano agitati davanti al SIGNORE; anche questo apparterrà a te e ai tuoi figli con te, per diritto perenne, come il SIGNORE ha ordinato».</p>
<p class="C10 V16">Mosè si mise alla ricerca del capro del sacrificio espiatorio, ma esso era stato bruciato; allora egli si adirò contro Eleazar e contro Itamar, i figli che erano rimasti ad Aaronne, e disse:</p>
<p class="C10 V17">«Perché non avete mangiato il sacrificio espiatorio nel luogo santo? È cosa santissima. Il SIGNORE ve l'ha dato perché portiate l'iniquità della comunità, e perché ne facciate l'espiazione davanti a lui.</p>
<p class="C10 V18">Ecco, il sangue della vittima non è stato portato dentro il santuario. Voi avreste dovuto mangiarla nel santuario, come io avevo ordinato».</p>
<p class="C10 V19">E Aaronne disse a Mosè: «Ecco, oggi essi hanno offerto il loro sacrificio espiatorio e il loro olocausto davanti al SIGNORE; e, dopo le cose che mi sono successe, se oggi avessi mangiato la vittima del sacrificio espiatorio, sarebbe ciò piaciuto al SIGNORE?»</p>
<p class="C10 V20">Quando Mosè udì questo, rimase soddisfatto.</p>
<p class="C11 V1">Poi il SIGNORE disse a Mosè e ad Aaronne:</p>
<p class="C11 V2">«Parlate così ai figli d'Israele: "Questi sono gli animali che potrete mangiare fra tutte le bestie che sono sulla terra.</p>
<p class="C11 V3">Mangerete ogni animale che ha l'unghia spartita, il piede forcuto, e che rumina.</p>
<p class="C11 V4">Ma tra quelli che ruminano e tra quelli che hanno l'unghia spartita, non mangerete questi: il cammello, perché rumina, ma non ha l'unghia spartita; lo considererete impuro;</p>
<p class="C11 V5">l'irace, perché rumina, ma non ha l'unghia spartita; lo considererete impuro;</p>
<p class="C11 V6">la lepre, perché rumina, ma non ha l'unghia spartita; la considererete impura;</p>
<p class="C11 V7">il porco, perché ha l'unghia spartita e il piede forcuto, ma non rumina; lo considererete impuro.</p>
<p class="C11 V8">Non mangerete la loro carne e non toccherete i loro corpi morti; li considererete impuri.</p>
<p class="C11 V9">Fra tutti gli animali acquatici voi potrete mangiare questi. Mangerete tutto ciò che ha pinne e squame nelle acque, tanto nei mari quanto nei fiumi.</p>
<p class="C11 V10">Ma tutto ciò che non ha né pinne né squame, sia nei mari sia nei fiumi, fra tutto ciò che si muove nelle acque e tutto ciò che vive nelle acque, lo considererete abominevole.</p>
<p class="C11 V11">Li considererete abominevoli; non mangerete la loro carne, e avrete in abominio i loro corpi morti.</p>
<p class="C11 V12">Considererete abominevole tutto ciò che non ha né pinne né squame nelle acque.</p>
<p class="C11 V13">Tra gli uccelli avrete in abominio questi, e non li mangerete, perché sono un abominio: l'aquila, l'ossìfraga e l'aquila di mare;</p>
<p class="C11 V14">il nibbio e ogni specie di falco;</p>
<p class="C11 V15">ogni specie di corvo;</p>
<p class="C11 V16">lo struzzo, il barbagianni, il gabbiano e ogni specie di sparviero;</p>
<p class="C11 V17">il gufo, lo smergo, l'ibis;</p>
<p class="C11 V18">il cigno, il pellicano, l'avvoltoio;</p>
<p class="C11 V19">la cicogna, ogni specie di airone, l'upupa e il pipistrello.</p>
<p class="C11 V20">Avrete in abominio pure ogni insetto alato che cammina su quattro piedi.</p>
<p class="C11 V21">Però, fra tutti gli insetti alati che camminano su quattro piedi, mangerete quelli che hanno zampe sopra i piedi adatte a saltare sulla terra.</p>
<p class="C11 V22">Di questi potrete mangiare: ogni specie di cavallette, ogni specie di locuste, gli acridi e i grilli.</p>
<p class="C11 V23">Ogni altro insetto alato che ha quattro piedi vi sarà in abominio.</p>
<p class="C11 V24">Questi animali vi renderanno impuri; chiunque toccherà il loro corpo morto sarà impuro fino alla sera.</p>
<p class="C11 V25">Chiunque porterà i loro corpi morti si laverà le vesti e sarà impuro fino alla sera.</p>
<p class="C11 V26">Considererete impuro ogni animale che ha l'unghia spartita, ma non ha il piede forcuto e non rumina; chiunque lo toccherà sarà impuro.</p>
<p class="C11 V27">Considererete impuri tutti i quadrupedi che camminano sulla pianta dei piedi; chiunque toccherà il loro corpo morto sarà impuro fino alla sera.</p>
<p class="C11 V28">Chiunque porterà i loro corpi morti si laverà le vesti e sarà immondo fino alla sera. Questi animali li considererete impuri.</p>
<p class="C11 V29">Tra i piccoli animali che strisciano sulla terra, considererete impuri questi: la talpa, il topo e ogni specie di lucertola,</p>
<p class="C11 V30">il toporagno, la rana, la tartaruga, la lumaca, il camaleonte.</p>
<p class="C11 V31">Questi, fra gli animali che strisciano, saranno impuri per voi; chiunque li toccherà quando sono morti, sarà impuro fino alla sera.</p>
<p class="C11 V32">Ogni oggetto sul quale cadrà qualcuno di essi quando è morto, sarà immondo: sia che si tratti di oggetti di legno o stoffa o pelle o sacco o qualunque altro oggetto di cui si faccia uso; sarà messo nell'acqua e sarà impuro fino alla sera; poi sarà puro.</p>
<p class="C11 V33">Se ne cade qualcuno in un vaso di terra, tutto quello che vi si troverà dentro sarà impuro, e spezzerete il vaso.</p>
<p class="C11 V34">Ogni cibo che serve al nutrimento, sul quale sarà caduta di quell'acqua, sarà impuro; e ogni bevanda di cui si fa uso, qualunque sia il vaso che la contiene, sarà impura.</p>
<p class="C11 V35">Ogni oggetto sul quale cadrà qualcosa del loro corpo morto, sarà impuro; il forno o il fornello sarà spezzato; sono impuri e li considererete impuri.</p>
<p class="C11 V36">Però, una fonte o una cisterna, nella quale c'è dell'acqua, sarà pura; ma chi toccherà i loro corpi morti sarà impuro.</p>
<p class="C11 V37">Se qualcosa dei loro corpi morti cade su qualche seme che deve essere seminato, questo sarà puro;</p>
<p class="C11 V38">ma se è stata versata dell'acqua sul seme e vi cade sopra qualcosa dei loro corpi morti, lo considererai impuro.</p>
<p class="C11 V39">Se muore un animale di quelli che vi servono per nutrimento, colui che ne toccherà il corpo morto sarà impuro fino alla sera.</p>
<p class="C11 V40">Colui che mangerà di quel corpo morto si laverà le vesti e sarà impuro fino alla sera; allo stesso modo colui che porterà quel corpo morto si laverà le vesti e sarà impuro fino alla sera.</p>
<p class="C11 V41">Ogni cosa che striscia sulla terra è abominevole; non se ne mangerà.</p>
<p class="C11 V42">Di tutti gli animali che brulicano sulla terra non ne mangerete nessuno di quelli che strisciano sul ventre o camminano con quattro piedi o con molti piedi, perché sono abominevoli.</p>
<p class="C11 V43">Non vi rendete abominevoli a causa di uno di questi animali che strisciano e non vi rendete impuri per causa loro e non lasciatevi contaminare da loro.</p>
<p class="C11 V44">Poiché io sono il SIGNORE, il vostro Dio; santificatevi dunque e siate santi, perché io sono santo. Non contaminate le vostre persone per mezzo di uno qualsiasi di questi animali che strisciano sulla terra.</p>
<p class="C11 V45">Poiché io sono il SIGNORE che vi ho fatti salire dal paese d'Egitto, per essere il vostro Dio. Siate dunque santi, perché io sono santo.</p>
<p class="C11 V46">Questa è la legge riguardante i quadrupedi, gli uccelli, ogni essere vivente che si muove nelle acque e ogni essere che striscia sulla terra,</p>
<p class="C11 V47">perché sappiate discernere ciò che è impuro da ciò che è puro, l'animale che si può mangiare da quello che non si deve mangiare"».</p>
<p class="C12 V1">Il SIGNORE disse ancora a Mosè:</p>
<p class="C12 V2">«Parla così ai figli d'Israele: "Quando una donna sarà rimasta incinta e partorirà un maschio, sarà impura per sette giorni; sarà impura come nei giorni del suo ciclo mestruale.</p>
<p class="C12 V3">L'ottavo giorno il bambino sarà circonciso.</p>
<p class="C12 V4">La donna poi resterà ancora trentatré giorni a purificarsi del suo sangue; non toccherà nessuna cosa santa e non entrerà nel santuario finché non siano compiuti i giorni della sua purificazione.</p>
<p class="C12 V5">Ma, se partorisce una bambina, sarà impura per due settimane come nei giorni del suo ciclo mestruale; e resterà sessantasei giorni a purificarsi del suo sangue.</p>
<p class="C12 V6">Quando i giorni della sua purificazione, per un figlio o per una figlia, saranno terminati, porterà al sacerdote, all'ingresso della tenda di convegno, un agnello di un anno come olocausto, e un giovane piccione o una tortora come sacrificio per il peccato.</p>
<p class="C12 V7">Il sacerdote li offrirà davanti al SIGNORE e farà l'espiazione per lei; così ella sarà purificata del flusso del suo sangue. Questa è la legge relativa alla donna che partorisce un maschio o una femmina.</p>
<p class="C12 V8">Se non ha mezzi per offrire un agnello, prenderà due tortore o due giovani piccioni: uno per l'olocausto e l'altro per il sacrificio per il peccato. Il sacerdote farà l'espiazione per lei, ed ella sarà pura"».</p>
<p class="C13 V1">Il SIGNORE parlò ancora a Mosè e ad Aaronne, e disse:</p>
<p class="C13 V2">«Quando qualcuno avrà sulla pelle del suo corpo un tumore o una pustola o una macchia lucida e vi siano sintomi di piaghe di lebbra, quel tale sarà condotto dal sacerdote Aaronne o da uno dei suoi figli che sono sacerdoti.</p>
<p class="C13 V3">Il sacerdote esaminerà la piaga sulla pelle del corpo; se i peli della piaga sono diventati bianchi e la piaga appare più profonda della pelle del corpo, essa è piaga di lebbra; il sacerdote che l'avrà esaminata, dichiarerà quell'uomo impuro.</p>
<p class="C13 V4">Ma se la macchia lucida sulla pelle è bianca e non appare essere più profonda della pelle, e i suoi peli non sono diventati bianchi, il sacerdote isolerà per sette giorni colui che ha la piaga.</p>
<p class="C13 V5">Il settimo giorno, il sacerdote lo esaminerà; se gli sembrerà che la piaga si sia fermata e non si sia allargata sulla pelle, lo isolerà per altri sette giorni.</p>
<p class="C13 V6">Il settimo giorno, il sacerdote lo esaminerà di nuovo; se vedrà che ormai la piaga non è lucida e non si è allargata sulla pelle, dichiarerà quell'uomo puro: si tratta di pustola. Quel tale laverà le sue vesti e sarà puro.</p>
<p class="C13 V7">Ma se la pustola si è allargata sulla pelle dopo che egli si è mostrato al sacerdote per essere dichiarato puro, si farà esaminare una seconda volta dal sacerdote;</p>
<p class="C13 V8">il sacerdote lo esaminerà e se vedrà che la pustola si è allargata sulla pelle, lo dichiarerà impuro; si tratta di lebbra.</p>
<p class="C13 V9">Quando qualcuno avrà addosso una piaga di lebbra, sarà condotto dal sacerdote.</p>
<p class="C13 V10">Il sacerdote lo esaminerà e se vedrà che sulla pelle c'è un tumore bianco, che ha fatto imbiancare i peli e che vi è nel tumore della carne viva,</p>
<p class="C13 V11">si tratta di lebbra invecchiata nella pelle del corpo di quell'uomo, e il sacerdote lo dichiarerà impuro; non lo isolerà perché è impuro.</p>
<p class="C13 V12">Se la lebbra produce delle eruzioni sulla pelle in modo da coprire tutta la pelle dell'uomo che ha la piaga, dal capo ai piedi, dovunque il sacerdote guardi,</p>
<p class="C13 V13">il sacerdote lo esaminerà; e quando avrà visto che la lebbra copre tutto il corpo, dichiarerà puro colui che ha la piaga. Egli è diventato tutto quanto bianco, quindi è puro.</p>
<p class="C13 V14">Ma dal momento che apparirà in lui della carne viva, sarà dichiarato impuro.</p>
<p class="C13 V15">Quando il sacerdote avrà visto la carne viva, dichiarerà quell'uomo impuro; la carne viva è impura: si tratta di lebbra.</p>
<p class="C13 V16">Ma se la carne viva ridiventa bianca, egli andrà dal sacerdote e il sacerdote lo esaminerà;</p>
<p class="C13 V17">se vedrà che la piaga è ridiventata bianca, il sacerdote dichiarerà puro colui che ha la piaga: è puro.</p>
<p class="C13 V18">Quando qualcuno avrà avuto sulla pelle un'ulcera che sia guarita</p>
<p class="C13 V19">e, poi, sul luogo dell'ulcera dovesse comparire un tumore bianco o una macchia lucida, bianca, tendente al rosso, quel tale si mostrerà al sacerdote.</p>
<p class="C13 V20">Il sacerdote l'esaminerà; se vedrà che la macchia appare più profonda della pelle e che i peli sono diventati bianchi, lo dichiarerà impuro; è piaga di lebbra che è scoppiata nell'ulcera.</p>
<p class="C13 V21">Ma se il sacerdote, esaminandola, vede che nella macchia non ci sono peli bianchi e che non è più profonda della pelle e non è più lucida, lo isolerà per sette giorni.</p>
<p class="C13 V22">Se la macchia si allarga sulla pelle, il sacerdote lo dichiarerà impuro: si tratta di lebbra.</p>
<p class="C13 V23">Ma se la macchia è rimasta allo stesso punto e non si è allargata, è la cicatrice dell'ulcera, e il sacerdote lo dichiarerà puro.</p>
<p class="C13 V24">Quando qualcuno avrà sulla pelle del suo corpo una bruciatura provocata dal fuoco e su questa bruciatura apparirà una macchia lucida, bianca, tendente al rosso o soltanto bianca,</p>
<p class="C13 V25">il sacerdote l'esaminerà; se vedrà che i peli dov'è la macchia sono diventati bianchi e la macchia appare più profonda della pelle, è lebbra scoppiata nella bruciatura. Il sacerdote dichiarerà quel tale impuro: si tratta di lebbra.</p>
<p class="C13 V26">Ma se il sacerdote, esaminandola, vede che non ci sono peli bianchi dov'è la macchia, e che questa non è più profonda della pelle e non è più lucida, il sacerdote lo rinchiuderà per sette giorni.</p>
<p class="C13 V27">Il settimo giorno, la riesaminerà, e se la macchia si è allargata sulla pelle, il sacerdote dichiarerà quel tale impuro: è piaga di lebbra.</p>
<p class="C13 V28">Ma se la macchia è rimasta ferma allo stesso punto e non si è allargata sulla pelle e ormai non è lucida, è il tumore della bruciatura; il sacerdote dichiarerà quel tale puro, perché si tratta della cicatrice della bruciatura.</p>
<p class="C13 V29">Quando un uomo o una donna avrà una piaga sul capo o sul mento,</p>
<p class="C13 V30">il sacerdote esaminerà la piaga; se vedrà che essa appare più profonda della pelle e che ci sono dei peli giallastri e sottili, il sacerdote li dichiarerà impuri; è tigna: si tratta di lebbra del capo o del mento.</p>
<p class="C13 V31">Ma se il sacerdote, esaminando la piaga della tigna, vedrà che non appare più profonda della pelle e che non ci sono peli neri, il sacerdote isolerà per sette giorni colui che ha la piaga della tigna.</p>
<p class="C13 V32">Il settimo giorno il sacerdote esaminerà la piaga: se la tigna non si è allargata e non ci sono peli gialli, e se la tigna non appare più profonda della pelle,</p>
<p class="C13 V33">quel tale si raderà, ma non raderà il luogo dov'è la tigna; poi il sacerdote isolerà per altri sette giorni colui che ha la tigna.</p>
<p class="C13 V34">Il sacerdote, il settimo giorno, esaminerà la tigna, e se vedrà che non si è allargata sulla pelle e non appare più profonda della pelle, il sacerdote dichiarerà quel tale puro; egli si laverà le vesti e sarà puro.</p>
<p class="C13 V35">Ma se, dopo che egli è stato dichiarato puro, la tigna si è allargata sulla pelle,</p>
<p class="C13 V36">il sacerdote l'esaminerà; e se vedrà che la tigna si è allargata sulla pelle, il sacerdote non avrà bisogno di cercare se ci sono peli gialli: quel tale è impuro.</p>
<p class="C13 V37">Ma se vedrà che la tigna si è fermata e che là sono cresciuti dei peli neri, la tigna è guarita: quel tale è puro e il sacerdote lo dichiarerà puro.</p>
<p class="C13 V38">Quando un uomo o una donna avranno sulla pelle delle macchie lucide, delle macchie bianche,</p>
<p class="C13 V39">il sacerdote le esaminerà; e se le macchie sulla pelle del loro corpo sono di un bianco pallido, si tratta di una eruzione cutanea: sono puri.</p>
<p class="C13 V40">Colui al quale sono caduti i capelli è calvo, ma è puro.</p>
<p class="C13 V41">Se i capelli gli sono caduti dalla parte della faccia, è calvo di fronte ma è puro.</p>
<p class="C13 V42">Ma se sulla parte calva posteriore o anteriore del capo appare una piaga bianca tendente al rosso, è lebbra, scoppiata nella parte calva posteriore o anteriore del capo.</p>
<p class="C13 V43">Il sacerdote lo esaminerà. Se il tumore della piaga nella parte calva posteriore o anteriore del capo è bianco tendente al rosso, simile alla lebbra della pelle del corpo,</p>
<p class="C13 V44">quel tale è un lebbroso. È impuro e il sacerdote dovrà dichiararlo impuro; egli ha la piaga sul capo.</p>
<p class="C13 V45"> Il lebbroso, affetto da questa piaga, porterà le vesti strappate e il capo scoperto; si coprirà la barba e griderà: "Impuro! Impuro!"</p>
<p class="C13 V46">Sarà impuro tutto il tempo che avrà la piaga; è impuro; se ne starà solo; abiterà fuori del campo.</p>
<p class="C13 V47">«Quando apparirà una macchia di muffa sopra una veste, sia veste di lana o veste di lino,</p>
<p class="C13 V48">un tessuto o un lavoro a maglia, di lino o di lana, un oggetto di pelle o qualsiasi altra cosa fatta di pelle,</p>
<p class="C13 V49">se la macchia sarà verdastra o rossastra sulla veste o sul cuoio, sul tessuto o sulla maglia o su qualunque cosa fatta di pelle, è macchia di muffa; sarà mostrata al sacerdote.</p>
<p class="C13 V50">Il sacerdote esaminerà la macchia, e isolerà sette giorni l'oggetto con la macchia.</p>
<p class="C13 V51">Il settimo giorno esaminerà la macchia; se si sarà allargata sulla veste, sul tessuto, sulla maglia, sul cuoio o sull'oggetto fatto di pelle per un uso qualunque, è una macchia di muffa maligna; è cosa impura.</p>
<p class="C13 V52">Egli brucerà quella veste, il tessuto, la maglia di lana, di lino o qualunque oggetto fatto di pelle, sul quale c'è la macchia, perché è muffa maligna; saranno bruciati.</p>
<p class="C13 V53">Ma se il sacerdote, esaminandola, vedrà che la macchia non si è allargata sulla veste, sul tessuto, sulla maglia o sull'oggetto qualunque di pelle,</p>
<p class="C13 V54">ordinerà che si lavi l'oggetto su cui è la macchia e lo isolerà per altri sette giorni.</p>
<p class="C13 V55">Il sacerdote esaminerà la macchia, dopo che sarà stata lavata; se vedrà che la macchia non ha cambiato colore, benché non si sia allargata, è un oggetto immondo: lo brucerai; vi è corrosione, sul diritto o sul rovescio dell'oggetto.</p>
<p class="C13 V56">Se il sacerdote, esaminandola, vede che la macchia, dopo essere stata lavata, è diventata pallida, la strapperà dalla veste, dal cuoio, dal tessuto o dalla maglia.</p>
<p class="C13 V57">Se appare ancora sulla veste, sul tessuto, sulla maglia o su un oggetto qualsiasi fatto di pelle, è muffa; brucerai l'oggetto su cui è la macchia.</p>
<p class="C13 V58">La veste, il tessuto, la maglia o qualunque oggetto fatto di pelle che avrai lavato e dal quale la macchia sarà scomparsa, si laverà una seconda volta e sarà puro».</p>
<p class="C13 V59">Questa è la legge relativa alla macchia di muffa sopra una veste di lana o di lino, sul tessuto, sulla maglia, o su qualunque oggetto fatto di pelle, per dichiararli puri o impuri.</p>
<p class="C14 V1">Il SIGNORE parlò ancora a Mosè, e disse:</p>
<p class="C14 V2">«Questa è la legge relativa al lebbroso per il giorno della sua purificazione. Egli sarà condotto dal sacerdote.</p>
<p class="C14 V3">Il sacerdote uscirà dall'accampamento e lo esaminerà. Se vedrà che la piaga della lebbra è guarita nel lebbroso,</p>
<p class="C14 V4">ordinerà che si prendano, per colui che dev'essere purificato, due uccelli vivi, puri, del legno di cedro, dello scarlatto e dell'issopo.</p>
<p class="C14 V5">Il sacerdote ordinerà che si sgozzi uno degli uccelli sopra un vaso di terracotta contenente acqua di fonte.</p>
<p class="C14 V6">Poi prenderà l'uccello vivo, il legno di cedro, lo scarlatto e l'issopo. Immergerà quelle cose, insieme con l'uccello vivo, nel sangue dell'uccello sgozzato sopra l'acqua di fonte.</p>
<p class="C14 V7">Aspergerà sette volte colui che deve essere purificato dalla lebbra; lo dichiarerà puro e lascerà l'uccello vivo andare libero per i campi.</p>
<p class="C14 V8">Colui che si purifica si laverà le vesti, si raderà completamente i peli, si laverà nell'acqua e sarà puro. Dopo potrà entrare nell'accampamento, ma resterà sette giorni fuori della sua tenda.</p>
<p class="C14 V9">Il settimo giorno si raderà completamente i peli, il capo, la barba, le ciglia: si raderà insomma tutti i peli, si laverà le vesti e si laverà il corpo nell'acqua, e sarà puro.</p>
<p class="C14 V10">L'ottavo giorno prenderà due agnelli senza difetto, un'agnella di un anno senza difetto, tre decimi di un efa di fior di farina, come oblazione, intrisa d'olio, e un log di olio.</p>
<p class="C14 V11">Il sacerdote che fa la purificazione presenterà colui che si purifica e quelle cose davanti al SIGNORE, all'ingresso della tenda di convegno.</p>
<p class="C14 V12">Il sacerdote prenderà uno degli agnelli e l'offrirà come sacrificio per la colpa, con il log d'olio, e li presenterà come offerta agitata davanti al SIGNORE.</p>
<p class="C14 V13">Poi sgozzerà l'agnello nel luogo dove si sgozzano i sacrifici per il peccato e gli olocausti, vale a dire nel luogo sacro, poiché il sacrificio per la colpa appartiene al sacerdote, come quello per il peccato: è cosa santissima.</p>
<p class="C14 V14">Il sacerdote prenderà del sangue del sacrificio per la colpa e lo metterà sull'estremità dell'orecchio destro di colui che si purifica, sul pollice della sua mano destra e sull'alluce del suo piede destro.</p>
<p class="C14 V15">Poi il sacerdote prenderà dell'olio del log e lo verserà nella sua mano sinistra;</p>
<p class="C14 V16">quindi intingerà il dito della sua destra nell'olio che avrà nella sinistra, e con il dito farà sette aspersioni di quell'olio davanti al SIGNORE.</p>
<p class="C14 V17">Del rimanente dell'olio che avrà in mano, il sacerdote ne metterà sull'estremità dell'orecchio destro di colui che si purifica, sul pollice della sua mano destra e sull'alluce del suo piede destro, sopra il sangue del sacrificio per la colpa.</p>
<p class="C14 V18">Il resto dell'olio che avrà in mano, il sacerdote lo metterà sul capo di colui che si purifica; così il sacerdote farà per lui l'espiazione davanti al SIGNORE.</p>
<p class="C14 V19">Poi il sacerdote offrirà il sacrificio per il peccato e farà l'espiazione per colui che si purifica della sua impurità; quindi scannerà l'olocausto.</p>
<p class="C14 V20">Il sacerdote offrirà l'olocausto e l'oblazione sull'altare; farà per quel tale l'espiazione, ed egli sarà puro.</p>
<p class="C14 V21">Se quel tale è povero e non può procurarsi queste cose, prenderà un solo agnello da offrire in sacrificio per la colpa, come offerta agitata, per fare l'espiazione per lui, un solo decimo di un efa di fior di farina intrisa d'olio, come oblazione, e un log d'olio.</p>
<p class="C14 V22">Prenderà anche due tortore o due giovani piccioni, secondo i suoi mezzi; uno sarà per il sacrificio per il peccato, e l'altro per l'olocausto.</p>
<p class="C14 V23">L'ottavo giorno porterà, per la sua purificazione, queste cose al sacerdote, all'ingresso della tenda di convegno, davanti al SIGNORE.</p>
<p class="C14 V24">Il sacerdote prenderà l'agnello del sacrificio per la colpa e il log d'olio e li presenterà come offerta agitata davanti al SIGNORE.</p>
<p class="C14 V25">Poi scannerà l'agnello del sacrificio per la colpa. Il sacerdote prenderà del sangue del sacrificio per la colpa, lo metterà sull'estremità dell'orecchio destro di colui che si purifica, sul pollice della sua mano destra e sull'alluce del suo piede destro.</p>
<p class="C14 V26">Il sacerdote verserà di quell'olio nella sua mano sinistra,</p>
<p class="C14 V27">e con il dito della sua mano destra aspergerà l'olio, che avrà nella mano sinistra, sette volte davanti al SIGNORE.</p>
<p class="C14 V28">Poi il sacerdote metterà dell'olio che avrà in mano sull'estremità dell'orecchio destro di colui che si purifica, sul pollice della sua mano destra e sull'alluce del suo piede destro, nel luogo dove ha messo del sangue del sacrificio per la colpa.</p>
<p class="C14 V29">Il resto dell'olio che avrà in mano, il sacerdote lo metterà sul capo di colui che si purifica, per fare espiazione per lui davanti al SIGNORE.</p>
<p class="C14 V30">Poi sacrificherà una delle tortore o uno dei due giovani piccioni che ha potuto procurarsi.</p>
<p class="C14 V31">Delle vittime che ha potuto procurarsi, una l'offrirà come sacrificio per il peccato e l'altra come olocausto, insieme all'oblazione; così il sacerdote farà l'espiazione davanti al SIGNORE per colui che si purifica».</p>
<p class="C14 V32">Questa è la legge relativa a colui che è affetto da piaga di lebbra, e non ha i mezzi per procurarsi ciò che è richiesto per la sua purificazione.</p>
<p class="C14 V33">Il SIGNORE parlò ancora a Mosè e ad Aaronne, e disse:</p>
<p class="C14 V34">«Quando sarete entrati nel paese di Canaan, che io vi do come vostro possesso, se mando la macchia della muffa in una casa del paese che possederete,</p>
<p class="C14 V35"> il padrone della casa andrà a dichiararlo al sacerdote, dicendo: "Mi pare che in casa mia ci sia qualcosa di simile alla muffa".</p>
<p class="C14 V36">Allora il sacerdote ordinerà che si sgomberi la casa prima che egli vi entri per esaminare la macchia, affinché tutto quello che è nella casa non diventi impuro. Dopo questo, il sacerdote entrerà per esaminare la casa.</p>
<p class="C14 V37">Esaminerà la macchia; se vedrà che la macchia che è sui muri presenta cavità verdastre o rossastre più profonde dell'intonaco,</p>
<p class="C14 V38">il sacerdote uscirà dalla casa; e, giunto alla porta, farà isolare la casa per sette giorni.</p>
<p class="C14 V39">Il settimo giorno, il sacerdote vi ritornerà; e se, esaminandola, vedrà che la macchia si è allargata sulle pareti della casa,</p>
<p class="C14 V40">il sacerdote ordinerà che se ne rimuovano le pietre sulle quali è la macchia e che si gettino in luogo immondo, fuori dalla città.</p>
<p class="C14 V41">Farà raschiare tutto l'interno della casa e si butteranno i calcinacci raschiati fuori dalla città, in luogo impuro.</p>
<p class="C14 V42">Poi si prenderanno delle altre pietre e si metteranno al posto delle prime, e si prenderà dell'altra calce per intonacare la casa.</p>
<p class="C14 V43">Se la macchia riappare nella casa dopo averne rimosse le pietre e dopo che essa è stata raschiata e intonacata,</p>
<p class="C14 V44">il sacerdote entrerà a esaminare la casa; e se vedrà che la macchia si è allargata, nella casa c'è della muffa maligna; la casa è impura.</p>
<p class="C14 V45">Perciò si demolirà la casa; se ne porteranno le pietre, il legname e i calcinacci fuori della città, in luogo impuro.</p>
<p class="C14 V46">Inoltre, chiunque sarà entrato in quella casa durante tutto il tempo che è stata isolata, sarà impuro fino alla sera.</p>
<p class="C14 V47">Chi avrà dormito in quella casa, si laverà le vesti, e chi avrà mangiato in quella casa, si laverà le vesti.</p>
<p class="C14 V48">Ma se il sacerdote che è entrato nella casa e l'ha esaminata vede che la macchia non si è allargata nella casa dopo che essa è stata intonacata, dichiarerà la casa pura, perché la macchia è sparita.</p>
<p class="C14 V49">Poi, per purificare la casa, prenderà due uccelli, del legno di cedro, dello scarlatto e dell'issopo;</p>
<p class="C14 V50">sgozzerà uno degli uccelli sopra un vaso di terracotta contenente dell'acqua di fonte;</p>
<p class="C14 V51">prenderà il legno di cedro, l'issopo, il panno scarlatto e l'uccello vivo, e li immergerà nel sangue dell'uccello sgozzato e nell'acqua di fonte, e aspergerà sette volte la casa.</p>
<p class="C14 V52">Purificherà la casa col sangue dell'uccello, con l'acqua di fonte, con l'uccello vivo, con il legno di cedro, con l'issopo e con il panno scarlatto;</p>
<p class="C14 V53">ma lascerà andare libero l'uccello vivo, fuori dalla città, per i campi; così farà l'espiazione per la casa, ed essa sarà pura».</p>
<p class="C14 V54">Questa è la legge relativa a ogni specie di macchia di muffa e di tigna,</p>
<p class="C14 V55">alla muffa delle vesti e della casa,</p>
<p class="C14 V56">ai tumori, alle pustole e alle macchie lucide,</p>
<p class="C14 V57">per insegnare quando una cosa è impura e quando è pura. Questa è la legge relativa alla muffa.</p>
<p class="C15 V1">Il SIGNORE disse ancora a Mosè e ad Aaronne:</p>
<p class="C15 V2">«Parlate ai figli d'Israele e dite loro: "Chiunque ha la gonorrea, a causa di questa sua gonorrea è impuro.</p>
<p class="C15 V3">La sua impurità sta nella sua gonorrea; sia la sua gonorrea continua o intermittente, l'impurità esiste.</p>
<p class="C15 V4">Ogni letto sul quale si coricherà colui che ha la gonorrea sarà impuro; e ogni oggetto sul quale si metterà seduto sarà impuro.</p>
<p class="C15 V5">Chi toccherà il suo letto si laverà le vesti, laverà sé stesso nell'acqua e sarà impuro fino a sera.</p>
<p class="C15 V6">Chi si sederà sopra un oggetto qualunque sul quale si sia seduto colui che ha la gonorrea, si laverà le vesti, laverà sé stesso nell'acqua e sarà impuro fino a sera.</p>
<p class="C15 V7">Chi toccherà il corpo di colui che ha la gonorrea, si laverà le vesti, laverà sé stesso nell'acqua e sarà impuro fino a sera.</p>
<p class="C15 V8">Se colui che ha la gonorrea sputerà sopra uno che è puro, questi si laverà le vesti, laverà sé stesso nell'acqua e sarà impuro fino a sera.</p>
<p class="C15 V9">Ogni sella su cui sarà salito chi ha la gonorrea, sarà impura.</p>
<p class="C15 V10">Chiunque toccherà qualsiasi cosa che sia stata sotto quel tale, sarà impuro fino a sera. Chi porterà tali oggetti si laverà le vesti, laverà sé stesso nell'acqua e sarà impuro fino a sera.</p>
<p class="C15 V11">Chiunque sarà toccato da colui che ha la gonorrea, se questi non si era lavato le mani, dovrà lavarsi le vesti, lavare sé stesso nell'acqua e sarà immondo fino a sera.</p>
<p class="C15 V12">Il vaso di terra toccato da colui che ha la gonorrea sarà spezzato e ogni vaso di legno sarà lavato nell'acqua.</p>
<p class="C15 V13">Quando colui che ha la gonorrea sarà purificato dalla sua infermità, conterà sette giorni per la sua purificazione; poi si laverà le vesti, laverà il suo corpo nell'acqua di fonte e sarà puro.</p>
<p class="C15 V14">L'ottavo giorno prenderà due tortore o due giovani piccioni, andrà davanti al SIGNORE all'ingresso della tenda di convegno, e li darà al sacerdote.</p>
<p class="C15 V15">Il sacerdote li offrirà: uno come sacrificio per il peccato, l'altro come olocausto; il sacerdote farà l'espiazione per lui davanti al SIGNORE, a causa della sua gonorrea.</p>
<p class="C15 V16">L'uomo da cui sarà uscito seme genitale si laverà tutto il corpo nell'acqua e sarà impuro fino a sera.</p>
<p class="C15 V17">Ogni veste e ogni pelle su cui sarà seme genitale si laveranno nell'acqua e saranno impuri fino a sera.</p>
<p class="C15 V18">La donna e l'uomo che avranno rapporti sessuali si laveranno tutti e due nell'acqua e saranno impuri fino a sera.</p>
<p class="C15 V19">Quando una donna avrà perdite di sangue per le mestruazioni, la sua impurità durerà sette giorni; e chiunque la toccherà sarà impuro fino a sera.</p>
<p class="C15 V20">Ogni letto sul quale si sarà messa a dormire durante la sua impurità sarà impuro; e ogni mobile sul quale si sarà seduta sarà impuro.</p>
<p class="C15 V21">Chiunque toccherà il suo letto si laverà le vesti, laverà sé stesso nell'acqua e sarà impuro fino a sera.</p>
<p class="C15 V22">Chiunque toccherà qualsiasi mobile sul quale la donna si sarà seduta si laverà le vesti, laverà sé stesso nell'acqua e sarà impuro fino a sera.</p>
<p class="C15 V23">Se qualche cosa si trovava sul letto o sul mobile dove la donna sedeva, chiunque tocca quella cosa sarà impuro fino a sera.</p>
<p class="C15 V24">Se un uomo si unisce a lei così che l'impurità di questa lo tocca, egli sarà impuro sette giorni; e ogni letto sul quale si coricherà sarà impuro.</p>
<p class="C15 V25">La donna che avrà un flusso di sangue per parecchi giorni, fuori del tempo delle sue mestruazioni, o che avrà questo flusso oltre il tempo delle sue mestruazioni, sarà impura per tutto il tempo del flusso, come durante le sue mestruazioni.</p>
<p class="C15 V26">Ogni letto sul quale si coricherà durante tutto il tempo del suo flusso sarà per lei come il letto sul quale si corica quando ha le sue mestruazioni; ogni mobile sul quale si sederà sarà impuro, come l'impurità delle sue mestruazioni.</p>
<p class="C15 V27">Chiunque toccherà quelle cose sarà immondo; si laverà le vesti, laverà sé stesso nell'acqua e sarà impuro fino a sera.</p>
<p class="C15 V28">Quando ella sarà purificata del suo flusso, conterà sette giorni e poi sarà pura.</p>
<p class="C15 V29">L'ottavo giorno prenderà due tortore o due giovani piccioni e li porterà al sacerdote all'ingresso della tenda di convegno.</p>
<p class="C15 V30">Il sacerdote ne offrirà uno come sacrificio per il peccato e l'altro come olocausto; il sacerdote farà per lei, davanti al SIGNORE, l'espiazione del flusso che la rendeva impura.</p>
<p class="C15 V31">Terrete lontani i figli d'Israele da ciò che potrebbe contaminarli, affinché non muoiano a causa della loro impurità, qualora contaminassero il mio tabernacolo che è in mezzo a loro"».</p>
<p class="C15 V32">Questa è la legge relativa a colui che ha la gonorrea e a colui dal quale è uscito seme genitale che lo rende impuro,</p>
<p class="C15 V33">e la legge relativa a colei che è indisposta a causa delle sue mestruazioni, all'uomo o alla donna che ha un flusso, e all'uomo che si unisce a una donna impura.</p>
<p class="C16 V1">Il SIGNORE parlò a Mosè dopo la morte dei due figli d'Aaronne, i quali morirono quando si presentarono davanti al SIGNORE.</p>
<p class="C16 V2">Il SIGNORE disse a Mosè: «Parla ad Aaronne, tuo fratello, e digli di non entrare in qualsiasi tempo nel santuario, di là dalla cortina, davanti al propiziatorio che è sull'arca, affinché non muoia; poiché io apparirò nella nuvola sul propiziatorio.</p>
<p class="C16 V3">Aaronne entrerà nel santuario in questo modo: prenderà un toro per un sacrificio per il peccato e un montone per un olocausto.</p>
<p class="C16 V4">Indosserà la tunica sacra di lino, indosserà sotto la tunica i calzoni di lino; si metterà la cintura di lino, e si coprirà il capo con il turbante di lino. Questi sono i paramenti sacri; egli li indosserà dopo essersi lavato il corpo nell'acqua.</p>
<p class="C16 V5">Dalla comunità dei figli d'Israele prenderà due capri per un sacrificio per il peccato e un montone per un olocausto.</p>
<p class="C16 V6">Aaronne offrirà il suo toro del sacrificio per il peccato e farà l'espiazione per sé e per la sua casa.</p>
<p class="C16 V7">Poi prenderà i due capri e li presenterà davanti al SIGNORE all'ingresso della tenda di convegno.</p>
<p class="C16 V8">Aaronne tirerà a sorte per vedere quale dei due debba essere del SIGNORE e quale di Azazel.</p>
<p class="C16 V9">Poi Aaronne farà avvicinare il capro che è toccato in sorte al SIGNORE, e l'offrirà come sacrificio per il peccato;</p>
<p class="C16 V10">ma il capro che è toccato in sorte ad Azazel sarà messo vivo davanti al SIGNORE, perché serva a fare l'espiazione per mandarlo poi ad Azazel nel deserto.</p>
<p class="C16 V11">Aaronne offrirà dunque il suo toro del sacrificio espiatorio e farà l'espiazione per sé e per la sua casa. Sgozzerà il toro del sacrificio per il peccato per sé.</p>
<p class="C16 V12">Poi prenderà un turibolo pieno di carboni accesi, tolti dall'altare davanti al SIGNORE, e due manciate di incenso aromatico polverizzato; e porterà ogni cosa di là dalla cortina.</p>
<p class="C16 V13">Metterà l'incenso sul fuoco davanti al SIGNORE, affinché la nuvola dell'incenso copra il propiziatorio che è sulla testimonianza e non morirà.</p>
<p class="C16 V14">Poi prenderà del sangue del toro, aspergerà col dito il propiziatorio verso oriente, e farà sette aspersioni del sangue col dito, davanti al propiziatorio.</p>
<p class="C16 V15">Poi sgozzerà il capro del sacrificio per il peccato, che è per il popolo, e ne porterà il sangue di là dalla cortina; farà con questo sangue quello che ha fatto con il sangue del toro: ne farà l'aspersione sul propiziatorio e davanti al propiziatorio.</p>
<p class="C16 V16">Così farà l'espiazione per il santuario, a causa delle impurità dei figli d'Israele, delle loro trasgressioni e di tutti i loro peccati. Lo stesso farà per la tenda di convegno che è tra di loro, in mezzo alle loro impurità.</p>
<p class="C16 V17">Nella tenda di convegno, quando egli entrerà nel santuario per farvi l'espiazione, non ci sarà nessuno, finché egli non sia uscito e non abbia fatto l'espiazione per sé, per la sua casa e per tutta la comunità d'Israele.</p>
<p class="C16 V18">Egli uscirà verso l'altare che è davanti al SIGNORE e farà l'espiazione per esso; prenderà del sangue del toro e del sangue del capro, e lo metterà sui corni dell'altare da ogni lato.</p>
<p class="C16 V19">Farà sette aspersioni del sangue, con il dito, sull'altare; così lo purificherà e lo santificherà a causa delle impurità dei figli d'Israele.</p>
<p class="C16 V20">«Quando avrà finito di fare l'espiazione per il santuario, per la tenda di convegno e per l'altare, farà avvicinare il capro vivo.</p>
<p class="C16 V21">Aaronne poserà tutte e due le mani sul capo del capro vivo, confesserà su di lui tutte le iniquità dei figli d'Israele, tutte le loro trasgressioni, tutti i loro peccati e li metterà sulla testa del capro; poi, per mano di un uomo che ha questo incarico, lo manderà via nel deserto.</p>
<p class="C16 V22">Quel capro porterà su di sé tutte le loro iniquità in una regione solitaria; esso sarà lasciato andare nel deserto.</p>
<p class="C16 V23">Poi Aaronne entrerà nella tenda di convegno, si spoglierà delle vesti di lino che aveva indossate per entrare nel santuario e le deporrà lì.</p>
<p class="C16 V24">Si laverà il corpo con acqua in un luogo santo, indosserà i paramenti, uscirà a offrire il suo olocausto e l'olocausto del popolo e farà l'espiazione per sé e per il popolo.</p>
<p class="C16 V25">Farà bruciare sull'altare il grasso del sacrificio per il peccato.</p>
<p class="C16 V26">L'uomo che avrà lasciato andare il capro destinato ad Azazel si laverà le vesti, laverà il suo corpo con acqua e dopo questo rientrerà nell'accampamento.</p>
<p class="C16 V27">Si porterà fuori dall'accampamento il toro del sacrificio per il peccato e il capro del sacrificio espiatorio, il cui sangue sarà stato portato nel santuario per farvi l'espiazione; e se ne bruceranno le pelli, la carne e gli escrementi.</p>
<p class="C16 V28">Poi colui che li avrà bruciati si laverà le vesti e laverà il suo corpo con acqua; dopo questo, rientrerà nell'accampamento.</p>
<p class="C16 V29">«Questa sarà per voi una legge perenne: nel settimo mese, il decimo giorno del mese, vi umilierete e non farete nessun lavoro, né colui che è nativo del paese, né lo straniero che abita fra di voi.</p>
<p class="C16 V30">Poiché in quel giorno si farà l'espiazione per voi, per purificarvi; voi sarete purificati da tutti i vostri peccati, davanti al SIGNORE.</p>
<p class="C16 V31">È per voi un sabato di riposo solenne e vi umilierete; è una legge perenne.</p>
<p class="C16 V32">Il sacerdote che ha ricevuto l'unzione ed è stato consacrato per esercitare il sacerdozio al posto di suo padre farà l'espiazione; si vestirà delle vesti di lino, dei paramenti sacri.</p>
<p class="C16 V33">Farà l'espiazione per il santuario sacro; farà l'espiazione per la tenda di convegno e per l'altare; farà l'espiazione per i sacerdoti e per tutto il popolo della comunità.</p>
<p class="C16 V34">Questa sarà per voi una legge perenne: fare una volta all'anno, per i figli d'Israele, l'espiazione di tutti i loro peccati». E si fece come il SIGNORE aveva ordinato a Mosè.</p>
<p class="C17 V1">Il SIGNORE disse ancora a Mosè:</p>
<p class="C17 V2">«Parla ad Aaronne, ai suoi figli e a tutti i figli d'Israele e di' loro: "Questo è quello che il SIGNORE ha ordinato:</p>
<p class="C17 V3">Se un uomo qualsiasi della casa d'Israele scanna un bue, un agnello o una capra dentro l'accampamento o fuori dell'accampamento</p>
<p class="C17 V4">e non lo conduce all'ingresso della tenda di convegno, per presentarlo come offerta al SIGNORE davanti al tabernacolo del SIGNORE, sarà considerato come colpevole di spargimento di sangue; ha sparso del sangue. Quest'uomo sarà tolto via dal mezzo del suo popolo,</p>
<p class="C17 V5">affinché i figli d'Israele, invece di offrire, come fanno, i loro sacrifici nei campi, li portino al SIGNORE presentandoli al sacerdote, all'ingresso della tenda di convegno, e li offrano al SIGNORE come sacrifici di riconoscenza.</p>
<p class="C17 V6">Il sacerdote ne spargerà il sangue sull'altare del SIGNORE, all'ingresso della tenda di convegno, e farà bruciare il grasso come un profumo soave per il SIGNORE.</p>
<p class="C17 V7">Essi non offriranno più i loro sacrifici agl'idoli a forma di capri che sono soliti adorare prostituendosi. Questa sarà per loro una legge perenne, di generazione in generazione".</p>
<p class="C17 V8">Di' loro ancora: "Se un uomo della casa d'Israele, o uno degli stranieri che soggiornano in mezzo a loro, offrirà un olocausto o un sacrificio</p>
<p class="C17 V9">e non lo porterà all'ingresso della tenda di convegno per offrirlo al SIGNORE, quest'uomo sarà tolto via dal suo popolo.</p>
<p class="C17 V10">«"Se un uomo della casa d'Israele, o uno degli stranieri che abitano in mezzo a loro mangia qualsiasi genere di sangue, io volgerò la mia faccia contro la persona che avrà mangiato del sangue, e la toglierò via dal mezzo del suo popolo.</p>
<p class="C17 V11">Poiché la vita della carne è nel sangue. Per questo vi ho ordinato di porlo sull'altare per fare l'espiazione per le vostre persone; perché il sangue è quello che fa l'espiazione, per mezzo della vita.</p>
<p class="C17 V12">Perciò ho detto ai figli d'Israele: «Nessuno tra voi mangerà del sangue; neppure lo straniero che abita fra voi mangerà del sangue».</p>
<p class="C17 V13">E se uno qualunque dei figli d'Israele o degli stranieri che abitano fra loro prende alla caccia un quadrupede o un uccello che si può mangiare, ne spargerà il sangue e lo coprirà di polvere;</p>
<p class="C17 V14">perché la vita di ogni carne è il sangue; nel suo sangue sta la vita; perciò ho detto ai figli d'Israele: «Non mangerete il sangue di nessuna creatura, poiché la vita di ogni creatura è il suo sangue; chiunque ne mangerà sarà tolto via».</p>
<p class="C17 V15">Qualunque persona, sia essa nativa del paese o straniera, che mangerà carne di bestia morta da sé o sbranata si laverà le vesti, laverà sé stesso nell'acqua e sarà impuro fino alla sera; poi sarà puro.</p>
<p class="C17 V16"> Ma se non si lava le vesti e se non lava il suo corpo, porterà la pena della sua iniquità"».</p>
<p class="C18 V1">Il SIGNORE disse ancora a Mosè:</p>
<p class="C18 V2">«Parla ai figli d'Israele e di' loro: "Io sono il SIGNORE vostro Dio.</p>
<p class="C18 V3">Non farete quello che si fa nel paese d'Egitto dove avete abitato, né quello che si fa nel paese di Canaan dove io vi conduco, e non seguirete i loro costumi.</p>
<p class="C18 V4">Metterete in pratica le mie prescrizioni e osserverete le mie leggi, per conformarvi a esse. Io sono il SIGNORE vostro Dio.</p>
<p class="C18 V5">Osserverete le mie leggi e le mie prescrizioni, per mezzo delle quali chiunque le metterà in pratica vivrà. Io sono il SIGNORE.</p>
<p class="C18 V6">Nessuno si avvicinerà a una sua parente carnale per avere rapporti sessuali con lei. Io sono il SIGNORE.</p>
<p class="C18 V7">Non disonorerai tuo padre, avendo rapporti sessuali con tua madre: è tua madre; non scoprirai la sua nudità.</p>
<p class="C18 V8">Non scoprirai la nudità della moglie di tuo padre: disonoreresti tuo padre.</p>
<p class="C18 V9">Non scoprirai la nudità di tua sorella, figlia di tuo padre e figlia di tua madre, sia essa nata in casa o nata fuori.</p>
<p class="C18 V10">Non scoprirai la nudità della figlia di tuo figlio o della figlia di tua figlia, poiché disonoreresti te stesso.</p>
<p class="C18 V11">Non scoprirai la nudità della figlia della donna di tuo padre, generata da tuo padre: è tua sorella.</p>
<p class="C18 V12">Non scoprirai la nudità della sorella di tuo padre; è parente stretta di tuo padre.</p>
<p class="C18 V13">Non scoprirai la nudità della sorella di tua madre, perché è parente stretta di tua madre.</p>
<p class="C18 V14">Non scoprirai la nudità del fratello di tuo padre, né di sua moglie: è tua zia.</p>
<p class="C18 V15">Non scoprirai la nudità di tua nuora: è la moglie di tuo figlio; non scoprirai la sua nudità.</p>
<p class="C18 V16">Non scoprirai la nudità della moglie di tuo fratello: è la nudità di tuo fratello.</p>
<p class="C18 V17">Non scoprirai la nudità di una donna e di sua figlia; non prenderai la figlia di suo figlio, né la figlia di sua figlia per scoprirne la nudità: sono parenti stretti: è un delitto.</p>
<p class="C18 V18">Non prenderai la sorella di tua moglie per farne una rivale, scoprendo la sua nudità insieme con quella di tua moglie, mentre questa è in vita.</p>
<p class="C18 V19">Non ti avvicinerai a una donna per scoprire la sua nudità mentre è impura a causa delle sue mestruazioni.</p>
<p class="C18 V20">Non avrai relazioni carnali con la moglie del tuo prossimo per contaminarti con lei.</p>
<p class="C18 V21">Non darai i tuoi figli perché vengano offerti a Moloc; e non profanerai il nome del tuo Dio. Io sono il SIGNORE.</p>
<p class="C18 V22">Non avrai con un uomo relazioni carnali come si hanno con una donna: è cosa abominevole.</p>
<p class="C18 V23">Non ti accoppierai con nessuna bestia per contaminarti con essa; la donna non si prostituirà a una bestia: è una mostruosità.</p>
<p class="C18 V24">Non vi contaminate con nessuna di queste cose; poiché con tutte queste cose si sono contaminate le nazioni che io sto per cacciare davanti a voi.</p>
<p class="C18 V25">Il paese ne è stato contaminato; per questo io punirò la sua iniquità; il paese vomiterà i suoi abitanti.</p>
<p class="C18 V26">Voi dunque osserverete le mie leggi e le mie prescrizioni, e non commetterete nessuna di queste cose abominevoli: né colui che è nativo del paese, né lo straniero che abita in mezzo a voi.</p>
<p class="C18 V27">Poiché tutte queste cose abominevoli le ha commesse la gente che vi era prima di voi, e il paese ne è stato contaminato.</p>
<p class="C18 V28">Badate che, se contaminate il paese, esso non vi vomiti come ha vomitato le nazioni che vi stavano prima di voi.</p>
<p class="C18 V29">Poiché tutti quelli che commetteranno qualcuna di queste cose abominevoli saranno tolti via dal mezzo del loro popolo.</p>
<p class="C18 V30"> Osserverete dunque i miei ordini e non seguirete nessuno di quei costumi abominevoli che sono stati seguiti prima di voi, e non vi contaminerete con essi. Io sono il SIGNORE vostro Dio"».</p>
<p class="C19 V1">Il SIGNORE disse ancora a Mosè:</p>
<p class="C19 V2">«Parla a tutta la comunità dei figli d'Israele, e di' loro: "Siate santi, perché io, il SIGNORE vostro Dio, sono santo.</p>
<p class="C19 V3">Rispetti ciascuno sua madre e suo padre, e osservate i miei sabati. Io sono il SIGNORE vostro Dio.</p>
<p class="C19 V4">Non vi rivolgete agli idoli, e non vi fate degli dèi di metallo fuso. Io sono il SIGNORE vostro Dio.</p>
<p class="C19 V5">«"Quando offrirete un sacrificio di riconoscenza al SIGNORE, l'offrirete in modo che sia gradito.</p>
<p class="C19 V6">Lo si mangerà il giorno stesso che l'avrete offerto, e il giorno seguente; quello che rimarrà fino al terzo giorno, lo brucerete.</p>
<p class="C19 V7">Chi ne mangerà il terzo giorno, mangerà una cosa immonda; il sacrificio non sarà gradito.</p>
<p class="C19 V8">Chiunque ne mangerà porterà la pena della sua iniquità, perché avrà profanato ciò che è sacro al SIGNORE e quel tale sarà tolto via dalla sua gente.</p>
<p class="C19 V9">Quando mieterete la raccolta della vostra terra, non mieterai fino all'ultimo angolo il tuo campo, e non raccoglierai ciò che resta da spigolare della tua raccolta;</p>
<p class="C19 V10">nella tua vigna non coglierai i grappoli rimasti, né raccoglierai gli acini caduti; li lascerai per il povero e per lo straniero. Io sono il SIGNORE vostro Dio.</p>
<p class="C19 V11"> «"Non ruberete, e non userete inganno né menzogna gli uni a danno degli altri.</p>
<p class="C19 V12">Non giurerete il falso, usando il mio nome; perché profanereste il nome del vostro Dio. Io sono il SIGNORE.</p>
<p class="C19 V13">Non opprimerai il tuo prossimo, e non gli rapirai ciò che è suo; il salario dell'operaio al tuo servizio non ti resti in mano la notte fino al mattino.</p>
<p class="C19 V14">Non maledirai il sordo, e non metterai inciampo davanti al cieco, ma temerai il tuo Dio. Io sono il SIGNORE.</p>
<p class="C19 V15">Non commetterete iniquità nel giudicare; non avrai riguardo alla persona del povero, né tributerai speciale onore alla persona del potente; ma giudicherai il tuo prossimo con giustizia.</p>
<p class="C19 V16"> «"Non andrai qua e là facendo il diffamatore in mezzo al tuo popolo, né ti presenterai ad attestare il falso a danno della vita del tuo prossimo. Io sono il SIGNORE.</p>
<p class="C19 V17">Non odierai tuo fratello nel tuo cuore; rimprovera pure il tuo prossimo, ma non ti caricare di un peccato a causa sua.</p>
<p class="C19 V18">Non ti vendicherai e non serberai rancore contro i figli del tuo popolo, ma amerai il prossimo tuo come te stesso. Io sono il SIGNORE.</p>
<p class="C19 V19"> «"Osserverete le mie leggi. Non accoppierai bestie di specie differenti; non seminerai il tuo campo con due specie di semi, né porterai veste tessuta di due diverse materie.</p>
<p class="C19 V20">Se qualcuno ha rapporti sessuali con una donna e questa è una schiava promessa a un uomo, ma non riscattata o affrancata, saranno puniti entrambi; ma non saranno messi a morte, perché quella ragazza non era libera.</p>
<p class="C19 V21">L'uomo condurrà al SIGNORE, all'ingresso della tenda di convegno, come sacrificio per la colpa, un montone;</p>
<p class="C19 V22">e il sacerdote farà per lui l'espiazione davanti al SIGNORE, con il montone del sacrificio per la colpa, per il peccato che quell'uomo ha commesso; e il peccato che ha commesso gli sarà perdonato.</p>
<p class="C19 V23">Quando sarete entrati nel paese e vi avrete piantato alberi fruttiferi di ogni specie, considererete i frutti come incirconcisi; per tre anni saranno per voi come incirconcisi; non si dovranno mangiare.</p>
<p class="C19 V24">Il quarto anno tutti i loro frutti saranno consacrati al SIGNORE, per dargli lode.</p>
<p class="C19 V25">Ma il quinto anno mangerete il frutto di quegli alberi, perché essi possano continuare a darvi frutto. Io sono il SIGNORE vostro Dio.</p>
<p class="C19 V26"> «"Non mangerete nulla che contenga sangue. Non praticherete alcuna sorta di divinazione o di magia.</p>
<p class="C19 V27">Non vi taglierete in tondo i capelli ai lati del capo, e non ti raderai i lati della barba.</p>
<p class="C19 V28">Non vi farete incisioni nella carne per un morto, né vi farete tatuaggi addosso. Io sono il SIGNORE.</p>
<p class="C19 V29">Non profanare tua figlia, prostituendola, perché il paese non si dia alla prostituzione e non si riempia di scelleratezze.</p>
<p class="C19 V30">Osservate i miei sabati, e portate rispetto al mio santuario. Io sono il SIGNORE.</p>
<p class="C19 V31">Non vi rivolgete agli spiriti, né agli indovini; non li consultate, per non contaminarvi a causa loro. Io sono il SIGNORE vostro Dio.</p>
<p class="C19 V32">«"Àlzati davanti al capo canuto, onora la persona del vecchio e temi il tuo Dio. Io sono il SIGNORE.</p>
<p class="C19 V33">Quando qualche straniero abiterà con voi nel vostro paese, non gli farete torto.</p>
<p class="C19 V34">Tratterete lo straniero, che abita fra voi, come chi è nato fra voi; tu lo amerai come te stesso; poiché anche voi foste stranieri nel paese d'Egitto. Io sono il SIGNORE vostro Dio.</p>
<p class="C19 V35">Non commettete ingiustizie nei giudizi, né con le misure di lunghezza, né con i pesi, né con le misure di capacità.</p>
<p class="C19 V36">Avrete bilance giuste, pesi giusti, efa giusto, hin giusto. Io sono il SIGNORE vostro Dio; io vi ho fatto uscire dal paese d'Egitto.</p>
<p class="C19 V37"> Osservate dunque tutte le mie leggi e tutte le mie prescrizioni e mettetele in pratica. Io sono il SIGNORE"».</p>
<p class="C20 V1">Il SIGNORE disse ancora a Mosè:</p>
<p class="C20 V2">«Dirai ai figli d'Israele: "Chiunque dei figli d'Israele o degli stranieri che abitano in Israele sacrificherà uno dei suoi figli a Moloc dovrà essere messo a morte; il popolo del paese lo lapiderà.</p>
<p class="C20 V3">Anche io volgerò la mia faccia contro quell'uomo, e lo toglierò via dal mezzo del suo popolo, perché avrà sacrificato dei figli a Moloc per contaminare il mio santuario e profanare il mio santo nome.</p>
<p class="C20 V4">Se il popolo del paese chiude gli occhi quando quell'uomo sacrifica i suoi figli a Moloc, e non lo mette a morte,</p>
<p class="C20 V5">io volgerò la mia faccia contro quell'uomo e contro la sua famiglia e li eliminerò dal mezzo del loro popolo, lui con tutti quelli che come lui si prostituiscono a Moloc.</p>
<p class="C20 V6">Se qualche persona si rivolge agli spiriti e agli indovini per prostituirsi andando dietro a loro, io volgerò la mia faccia contro quella persona, e la toglierò via dal mezzo del suo popolo.</p>
<p class="C20 V7">Santificatevi dunque e siate santi, perché io sono il SIGNORE vostro Dio.</p>
<p class="C20 V8">Osservate le mie leggi, e mettetele in pratica. Io sono il SIGNORE, e vi santifico.</p>
<p class="C20 V9">Chiunque maledice suo padre o sua madre dovrà essere messo a morte; ha maledetto suo padre o sua madre; il suo sangue ricadrà su di lui.</p>
<p class="C20 V10">Se uno commette adulterio con la moglie di un altro, se commette adulterio con la moglie del suo prossimo, l'adultero e l'adultera dovranno essere messi a morte.</p>
<p class="C20 V11">Se uno ha rapporti sessuali con la moglie di suo padre, vìola l'intimità di suo padre; tutti e due, l'uomo e la donna, dovranno essere messi a morte; il loro sangue ricadrà su di loro.</p>
<p class="C20 V12">Se uno ha rapporti sessuali con sua nuora, ambedue dovranno essere messi a morte; hanno commesso una cosa abominevole; il loro sangue ricadrà su di loro.</p>
<p class="C20 V13">Se uno ha con un uomo relazioni sessuali come si hanno con una donna, tutti e due hanno commesso una cosa abominevole; dovranno essere messi a morte; il loro sangue ricadrà su di loro.</p>
<p class="C20 V14">Se uno ha relazioni sessuali con la figlia e la madre è un delitto; saranno bruciati con il fuoco lui e loro due, affinché non si trovi fra voi alcun delitto.</p>
<p class="C20 V15">L'uomo che si accoppia con una bestia dovrà essere messo a morte; ucciderete anche la bestia.</p>
<p class="C20 V16">Se una donna si avvicina a una bestia per accoppiarsi con essa, ucciderai la donna e la bestia; tutte e due dovranno essere messe a morte; il loro sangue ricadrà su di loro.</p>
<p class="C20 V17">Se uno prende la propria sorella, figlia di suo padre o figlia di sua madre, e vede la nudità di lei e lei vede la nudità di lui, è un'infamia; tutti e due saranno tolti via sotto gli occhi dei figli del loro popolo; quel tale ha scoperto la nudità della propria sorella; porterà la pena della sua iniquità.</p>
<p class="C20 V18">Se uno si corica con una donna che ha le mestruazioni e ha rapporti sessuali con lei, quel tale ha scoperto il flusso di quella donna, ed ella ha scoperto il flusso del proprio sangue; perciò tutti e due saranno tolti via dal mezzo del loro popolo.</p>
<p class="C20 V19">Non scoprirai la nudità della sorella di tua madre o della sorella di tuo padre; chi lo fa, vìola la sua stretta parente; tutti e due porteranno la pena della loro iniquità.</p>
<p class="C20 V20">Se uno si corica con la moglie di suo zio, vìola l'intimità di suo zio; tutti e due porteranno la pena del loro peccato; moriranno senza figli.</p>
<p class="C20 V21">Se uno prende la moglie di suo fratello, è una impurità; egli ha scoperto la nudità di suo fratello; non avranno figli.</p>
<p class="C20 V22">Osserverete dunque tutte le mie leggi e le mie prescrizioni e le metterete in pratica affinché il paese dove io vi conduco per abitarvi non vi vomiti fuori.</p>
<p class="C20 V23">Non adotterete i costumi delle nazioni che io sto per cacciare davanti a voi; esse hanno fatto tutte quelle cose, perciò le ho avute in abominio;</p>
<p class="C20 V24">e vi ho detto: «Sarete voi quelli che possederete il loro paese; ve lo darò come vostra proprietà; è un paese dove scorre il latte e il miele». Io sono il SIGNORE vostro Dio, che vi ha separati dagli altri popoli.</p>
<p class="C20 V25">Farete dunque distinzione tra gli animali puri e quelli impuri, tra gli uccelli impuri e quelli puri, e non renderete le vostre persone abominevoli, mangiando animali, uccelli, o rettili che strisciano sulla terra, che vi ho fatto distinguere come impuri.</p>
<p class="C20 V26">Mi sarete santi, poiché io, il SIGNORE, sono santo e vi ho separati dagli altri popoli perché foste miei.</p>
<p class="C20 V27"> Se un uomo o una donna sono negromanti o indovini dovranno essere messi a morte; saranno lapidati; il loro sangue ricadrà su di loro"».</p>
<p class="C21 V1">Il SIGNORE disse ancora a Mosè: «Parla ai sacerdoti, figli d'Aaronne, e di' loro: "Un sacerdote non si esporrà a diventare impuro in mezzo al suo popolo per il contatto con un morto,</p>
<p class="C21 V2">a meno che si tratti di uno dei suoi parenti più stretti: di sua madre, di suo padre, di suo figlio, di sua figlia, di suo fratello</p>
<p class="C21 V3">e di sua sorella ancora vergine che vive con lui, non essendo ancora sposata; per questa può esporsi all'impurità.</p>
<p class="C21 V4">Come capo in mezzo al suo popolo, non si contaminerà profanando sé stesso.</p>
<p class="C21 V5">I sacerdoti non si faranno tonsure sul capo, non si raderanno i lati della barba e non si faranno incisioni nella carne.</p>
<p class="C21 V6">Saranno santi per il loro Dio e non profaneranno il nome del loro Dio, poiché offrono al SIGNORE i sacrifici consumati dal fuoco, il pane del loro Dio; perciò saranno santi.</p>
<p class="C21 V7">Non sposeranno una prostituta, né una donna disonorata; non sposeranno una donna ripudiata da suo marito, perché sono santi per il loro Dio.</p>
<p class="C21 V8">Tu considererai dunque il sacerdote come santo, perché egli offre il pane del tuo Dio: egli ti sarà santo, poiché io, il SIGNORE, che vi santifico, sono santo.</p>
<p class="C21 V9">Se la figlia di un sacerdote si disonora prostituendosi, ella disonora suo padre; sarà bruciata con il fuoco.</p>
<p class="C21 V10">«"Il sommo sacerdote che sta al di sopra dei suoi fratelli, sul capo del quale è stato sparso l'olio dell'unzione e che è stato consacrato e indossa i paramenti sacri, non si scoprirà il capo e non si straccerà le vesti.</p>
<p class="C21 V11">Non si avvicinerà ad alcun cadavere; non si renderà impuro neppure per suo padre e per sua madre.</p>
<p class="C21 V12">Non uscirà dal santuario e non profanerà il santuario del suo Dio, perché l'olio dell'unzione del suo Dio è su di lui come un diadema. Io sono il SIGNORE.</p>
<p class="C21 V13">Sposerà una vergine.</p>
<p class="C21 V14">Non sposerà né una vedova, né una divorziata, né una disonorata, né una prostituta; ma prenderà per moglie una vergine del suo popolo.</p>
<p class="C21 V15"> Non disonorerà la sua discendenza in mezzo al suo popolo; poiché io sono il SIGNORE che lo santifico"».</p>
<p class="C21 V16">Il SIGNORE disse ancora a Mosè:</p>
<p class="C21 V17"> «Parla ad Aaronne e digli: "Nelle generazioni future nessuno dei tuoi discendenti che abbia qualche deformità si avvicinerà per offrire il pane del suo Dio;</p>
<p class="C21 V18">perché nessun uomo che abbia qualche deformità potrà accostarsi: né il cieco, né lo zoppo, né chi ha una deformità per difetto o per eccesso,</p>
<p class="C21 V19">o una frattura al piede o alla mano,</p>
<p class="C21 V20">né il gobbo, né il nano, né chi ha un difetto nell'occhio, o ha la rogna o un erpete o i testicoli ammaccati.</p>
<p class="C21 V21">Nessun uomo tra i discendenti del sacerdote Aaronne, che abbia qualche deformità, si avvicinerà per offrire i sacrifici consumati dal fuoco per il SIGNORE. Ha un difetto: non si avvicini quindi per offrire il pane del suo Dio.</p>
<p class="C21 V22">Egli potrà mangiare il pane del suo Dio, le cose santissime e le cose sante;</p>
<p class="C21 V23">ma non si avvicinerà alla cortina, e non si avvicinerà all'altare, perché ha una deformità. Non profanerà i miei luoghi santi, perché io sono il SIGNORE che li santifico"».</p>
<p class="C21 V24">Così parlò Mosè ad Aaronne, ai suoi figli e a tutti i figli d'Israele.</p>
<p class="C22 V1">Il SIGNORE disse ancora a Mosè:</p>
<p class="C22 V2">«Di' ad Aaronne e ai suoi figli che si astengano dalle cose sante che mi sono consacrate dai figli d'Israele e non profanino il mio santo nome. Io sono il SIGNORE.</p>
<p class="C22 V3">Di' loro: "Qualunque uomo tra i vostri discendenti che nelle future generazioni si avvicinerà, in stato d'impurità, alle cose sante che i figli d'Israele consacrano al SIGNORE, sarà tolto via dalla mia presenza. Io sono il SIGNORE.</p>
<p class="C22 V4">Nessun uomo tra i discendenti d'Aaronne che sia lebbroso o abbia la gonorrea mangerà le cose sante, finché non sia puro. Lo stesso accadrà a chi avrà toccato una persona impura per contatto con un morto o avrà avuto una perdita di seme genitale,</p>
<p class="C22 V5">o a chi avrà toccato un rettile che l'abbia reso impuro o un uomo che gli abbia comunicato un'impurità di qualunque specie.</p>
<p class="C22 V6">Chi avrà avuto tali contatti sarà impuro fino a sera e non mangerà le cose sante prima di essersi lavato il corpo con l'acqua;</p>
<p class="C22 V7">dopo il tramonto del sole sarà puro, e potrà poi mangiare le cose sante, perché sono il suo pane.</p>
<p class="C22 V8">Il sacerdote non mangerà carne di bestia morta da sé o sbranata, per non rendersi impuro. Io sono il SIGNORE.</p>
<p class="C22 V9">Osserveranno dunque ciò che ho comandato, affinché non portino la pena del loro peccato e muoiano per aver profanato le cose sante. Io sono il SIGNORE che li santifico.</p>
<p class="C22 V10">Nessun estraneo mangerà le cose sante; nemmeno chi sta da un sacerdote o lavora da lui per un salario mangerà le cose sante.</p>
<p class="C22 V11">Ma lo schiavo che il sacerdote avrà comprato con il suo denaro ne potrà mangiare: così pure quello che gli è nato in casa: questi potranno mangiare il suo pane.</p>
<p class="C22 V12">La figlia di un sacerdote sposata fuori dall'ambiente sacerdotale non mangerà le cose sante offerte per elevazione.</p>
<p class="C22 V13">Ma se la figlia del sacerdote è vedova o ripudiata senza figli, se torna a stare da suo padre come quando era giovane, potrà mangiare il pane del padre; ma nessun estraneo ne mangerà.</p>
<p class="C22 V14">Se uno mangia per sbaglio una cosa santa, darà al sacerdote il valore della cosa santa aggiungendovi un quinto.</p>
<p class="C22 V15">I sacerdoti non profaneranno dunque le cose sante che i figli d'Israele offrono per elevazione al SIGNORE.</p>
<p class="C22 V16">Non permetteranno che essi mangino le loro cose sante per non farli incorrere in un'ammenda. Io sono il SIGNORE che li santifico"».</p>
<p class="C22 V17">Il SIGNORE disse ancora a Mosè:</p>
<p class="C22 V18">«Parla ad Aaronne, ai suoi figli, a tutti i figli d'Israele, e di' loro: "Chiunque, sia della casa d'Israele o sia straniero in Israele, presenti in olocausto al SIGNORE un'offerta per qualche voto o per qualche dono volontario</p>
<p class="C22 V19">per essere gradito, dovrà offrire un maschio, senza difetto, scelto fra i buoi, fra le pecore o fra le capre.</p>
<p class="C22 V20">Non offrirete nulla che abbia qualche difetto, perché non sarebbe gradito.</p>
<p class="C22 V21">Quando uno offrirà al SIGNORE un sacrificio di riconoscenza, di buoi o di pecore, sia per sciogliere un voto, sia come offerta volontaria, la vittima, per essere gradita, dovrà essere perfetta: non dovrà avere difetti.</p>
<p class="C22 V22">Non offrirete al SIGNORE una vittima che sia cieca, o storpia, o mutilata, o che abbia delle ulceri, o la rogna, o la scabbia; e non ne farete sull'altare un sacrificio mediante il fuoco al SIGNORE.</p>
<p class="C22 V23">Potrai presentare come offerta volontaria un bue o una pecora che abbia un membro troppo lungo o troppo corto; ma, come offerta per un voto, non sarebbe gradita.</p>
<p class="C22 V24">Non offrirete al SIGNORE un animale che abbia i testicoli ammaccati o schiacciati o strappati o tagliati; non lo farete nel vostro paese.</p>
<p class="C22 V25"> Non accetterete dallo straniero nessuna di queste vittime per offrirla come pane del vostro Dio; siccome sono mutilate, difettose, non sarebbero gradite per il vostro bene"».</p>
<p class="C22 V26">Il SIGNORE disse ancora a Mosè:</p>
<p class="C22 V27">«Quando sarà nato un vitello o un agnello o un capretto, starà sette giorni sotto la madre; dall'ottavo giorno in poi, sarà gradito come sacrificio consumato dal fuoco per il SIGNORE.</p>
<p class="C22 V28">Non scannerete in uno stesso giorno una vacca o una pecora e il suo piccolo.</p>
<p class="C22 V29">Quando offrirete al SIGNORE un sacrificio di ringraziamento, l'offrirete in modo da essere graditi.</p>
<p class="C22 V30">La vittima sarà mangiata il giorno stesso; non ne lascerete nulla fino al mattino. Io sono il SIGNORE.</p>
<p class="C22 V31">Osserverete dunque i miei comandamenti e li metterete in pratica. Io sono il SIGNORE.</p>
<p class="C22 V32">Non profanerete il mio santo nome, affinché io sia santificato in mezzo ai figli d'Israele. Io sono il SIGNORE; io vi santifico</p>
<p class="C22 V33">e vi ho fatti uscire dal paese d'Egitto per essere vostro Dio. Io sono il SIGNORE"».</p>
<p class="C23 V1">Il SIGNORE disse ancora a Mosè:</p>
<p class="C23 V2">«Parla ai figli d'Israele e di' loro: "Ecco le solennità del SIGNORE, che voi celebrerete come sante convocazioni. Le mie solennità sono queste.</p>
<p class="C23 V3">Per sei giorni si attenderà al lavoro; ma il settimo giorno è sabato, giorno di completo riposo e di santa convocazione. Non farete in esso nessun lavoro; è un riposo consacrato al SIGNORE in tutti i luoghi dove abiterete.</p>
<p class="C23 V4"> «"Queste sono le solennità del SIGNORE, le sante convocazioni che proclamerete ai tempi stabiliti.</p>
<p class="C23 V5">Il primo mese, il quattordicesimo giorno del mese, sull'imbrunire, sarà la Pasqua del SIGNORE;</p>
<p class="C23 V6">il quindicesimo giorno dello stesso mese sarà la festa dei Pani azzimi in onore del SIGNORE; per sette giorni mangerete pane senza lievito.</p>
<p class="C23 V7">Il primo giorno avrete una santa convocazione; non farete in esso nessun lavoro ordinario;</p>
<p class="C23 V8"> per sette giorni offrirete al SIGNORE dei sacrifici consumati dal fuoco. Il settimo giorno si avrà una santa convocazione, non farete nessun lavoro ordinario"».</p>
<p class="C23 V9">Il SIGNORE disse ancora a Mosè:</p>
<p class="C23 V10">«Parla ai figli d'Israele e di' loro: "Quando sarete entrati nel paese che io vi do e ne mieterete la raccolta, porterete al sacerdote un fascio di spighe, come primizia della vostra raccolta;</p>
<p class="C23 V11">il sacerdote agiterà il fascio di spighe davanti al SIGNORE, perché sia gradito per il vostro bene; l'agiterà il giorno dopo il sabato.</p>
<p class="C23 V12">Il giorno che agiterete il fascio di spighe, offrirete un agnello di un anno, che sia senza difetto, come olocausto al SIGNORE.</p>
<p class="C23 V13">L'oblazione che l'accompagna sarà di due decimi di efa di fior di farina intrisa d'olio, come sacrificio consumato dal fuoco, di profumo soave per il SIGNORE; la libazione sarà di un quarto di hin di vino.</p>
<p class="C23 V14">Non mangerete pane, né grano arrostito, né spighe fresche, fino a quel giorno, fino a che abbiate portato l'offerta al vostro Dio. È una legge perenne, di generazione in generazione, in tutti i luoghi dove abiterete.</p>
<p class="C23 V15">«"Dall'indomani del sabato, dal giorno che avrete portato l'offerta agitata del fascio di spighe, conterete sette settimane intere.</p>
<p class="C23 V16">Conterete cinquanta giorni fino all'indomani del settimo sabato e offrirete al SIGNORE una nuova oblazione.</p>
<p class="C23 V17">Porterete dai luoghi dove abiterete due pani per un'offerta agitata, i quali saranno di due decimi di un efa di fior di farina e cotti con lievito; sono le primizie offerte al SIGNORE.</p>
<p class="C23 V18">Con quei pani offrirete sette agnelli dell'anno, senza difetto, un toro e due montoni, che saranno un olocausto al SIGNORE insieme alla loro oblazione e alle loro libazioni; sarà un sacrificio consumato dal fuoco, di profumo soave per il SIGNORE.</p>
<p class="C23 V19">E offrirete un capro come sacrificio per il peccato e due agnelli dell'anno come sacrificio di riconoscenza.</p>
<p class="C23 V20">Il sacerdote offrirà gli agnelli con il pane delle primizie, come offerta agitata davanti al SIGNORE; tanto i pani quanto i due agnelli consacrati al SIGNORE apparterranno al sacerdote.</p>
<p class="C23 V21">In quel medesimo giorno proclamerete la festa e avrete una santa convocazione. Non farete nessun lavoro ordinario. È una legge perenne, di generazione in generazione, in tutti i luoghi dove abiterete.</p>
<p class="C23 V22"> Quando mieterete la raccolta della vostra terra, non mieterai fino ai margini il tuo campo e non raccoglierai ciò che resta da spigolare della tua raccolta; lo lascerai per il povero e per lo straniero. Io sono il SIGNORE vostro Dio"».</p>
<p class="C23 V23">Il SIGNORE disse ancora a Mosè:</p>
<p class="C23 V24">«Parla ai figli d'Israele e di' loro: "Il settimo mese, il primo giorno del mese avrete un riposo solenne, che sarà ricordato con il suono della tromba, una santa convocazione.</p>
<p class="C23 V25"> Non farete nessun lavoro ordinario e offrirete al SIGNORE dei sacrifici consumati dal fuoco"».</p>
<p class="C23 V26">Il SIGNORE disse ancora a Mosè:</p>
<p class="C23 V27">«Il decimo giorno di questo settimo mese sarà il giorno delle espiazioni; avrete una santa convocazione, vi umilierete e offrirete al SIGNORE dei sacrifici consumati dal fuoco.</p>
<p class="C23 V28">In quel giorno non farete nessun lavoro; poiché è un giorno di espiazione, destinato a fare espiazione per voi davanti al SIGNORE, che è il vostro Dio.</p>
<p class="C23 V29">Poiché, ogni persona che non si umilierà in quel giorno, sarà tolta via dalla sua gente.</p>
<p class="C23 V30">Ogni persona che farà in quel giorno un lavoro qualsiasi, io la distruggerò dal mezzo del suo popolo.</p>
<p class="C23 V31">Non farete nessun lavoro. È una legge perenne, di generazione in generazione, in tutti i luoghi dove abiterete.</p>
<p class="C23 V32">Sarà per voi un sabato, giorno di completo riposo, e vi umilierete; il nono giorno del mese, dalla sera alla sera seguente, celebrerete il vostro sabato».</p>
<p class="C23 V33">Il SIGNORE disse ancora a Mosè:</p>
<p class="C23 V34">«Parla ai figli d'Israele, e di' loro: "Il quindicesimo giorno di questo settimo mese sarà la festa delle Capanne, durerà sette giorni, in onore del SIGNORE.</p>
<p class="C23 V35">Il primo giorno vi sarà una santa convocazione; non farete nessun lavoro ordinario.</p>
<p class="C23 V36">Per sette giorni offrirete al SIGNORE dei sacrifici consumati dal fuoco. L'ottavo giorno avrete una santa convocazione e offrirete al SIGNORE dei sacrifici consumati dal fuoco. È giorno di solenne assemblea; non farete nessun lavoro ordinario.</p>
<p class="C23 V37">Queste sono le solennità del SIGNORE che voi proclamerete come sante convocazioni, perché si offrano al SIGNORE sacrifici consumati dal fuoco, olocausti e oblazioni, vittime e libazioni, ogni cosa al giorno stabilito, oltre ai sabati del SIGNORE, oltre ai vostri doni,</p>
<p class="C23 V38">oltre a tutti i vostri voti e a tutte le offerte volontarie che presenterete al SIGNORE.</p>
<p class="C23 V39">Il quindicesimo giorno del settimo mese, quando avrete raccolto i frutti della terra, celebrerete una festa al SIGNORE, per sette giorni; il primo giorno sarà di completo riposo e l'ottavo di completo riposo.</p>
<p class="C23 V40">Il primo giorno coglierete dagli alberi dei frutti di bell'aspetto, dei rami di palma, rami di mortella e rami di salici di torrente, e vi rallegrerete davanti al SIGNORE Dio vostro, per sette giorni.</p>
<p class="C23 V41">Celebrerete questa festa in onore del SIGNORE per sette giorni, ogni anno. È una legge perenne, di generazione in generazione. La celebrerete il settimo mese.</p>
<p class="C23 V42">Abiterete in capanne per sette giorni; tutti quelli che saranno nativi d'Israele abiteranno in capanne,</p>
<p class="C23 V43">affinché i vostri discendenti sappiano che io feci abitare in capanne i figli d'Israele, quando li feci uscire dal paese d'Egitto. Io sono il SIGNORE, il vostro Dio"».</p>
<p class="C23 V44">Così Mosè diede ai figli d'Israele le istruzioni relative alle solennità del SIGNORE.</p>
<p class="C24 V1">Il SIGNORE disse ancora a Mosè:</p>
<p class="C24 V2">«Ordina ai figli d'Israele di portarti dell'olio di oliva puro, vergine, per il candelabro, per tenere le lampade sempre accese.</p>
<p class="C24 V3">Aaronne lo preparerà nella tenda di convegno, fuori della cortina che sta davanti alla testimonianza, perché le lampade ardano sempre, dalla sera alla mattina, davanti al SIGNORE. È una legge perenne, di generazione in generazione.</p>
<p class="C24 V4">Egli le disporrà sul candelabro d'oro puro, perché ardano sempre davanti al SIGNORE.</p>
<p class="C24 V5">«Prenderai pure del fior di farina e ne farai cuocere dodici focacce; ogni focaccia sarà di due decimi di efa.</p>
<p class="C24 V6">Le metterai in due file, sei per fila, sulla tavola d'oro puro davanti al SIGNORE.</p>
<p class="C24 V7">Metterai dell'incenso puro sopra ogni fila, e sarà sul pane come un ricordo, come un sacrificio consumato dal fuoco per il SIGNORE.</p>
<p class="C24 V8">Ogni sabato si disporranno i pani davanti al SIGNORE, sempre; essi saranno forniti dai figli d'Israele; è un patto perenne.</p>
<p class="C24 V9">I pani apparterranno ad Aaronne e ai suoi figli ed essi li mangeranno in luogo santo; poiché saranno per loro cosa santissima tra i sacrifici consumati dal fuoco per il SIGNORE. È una legge perenne».</p>
<p class="C24 V10">Il figlio di una donna israelita e di un Egiziano, trovandosi in mezzo a degli Israeliti, venne a diverbio con un figlio d'Israele.</p>
<p class="C24 V11">Il figlio della israelita bestemmiò il nome del SIGNORE e lo maledisse; perciò fu condotto da Mosè. La madre di quel tale si chiamava Selomit ed era figlia di Dibri, della tribù di Dan.</p>
<p class="C24 V12">Lo misero in prigione, in attesa di sapere che cosa il SIGNORE ordinasse di fare.</p>
<p class="C24 V13">E il SIGNORE parlò a Mosè, e gli disse:</p>
<p class="C24 V14">«Conduci quel bestemmiatore fuori dal campo; tutti quelli che lo hanno udito posino le mani sul suo capo e tutta la comunità lo lapidi.</p>
<p class="C24 V15">Poi dirai ai figli d'Israele: "Chiunque maledirà il suo Dio porterà la pena del suo peccato.</p>
<p class="C24 V16">Chi bestemmia il nome del SIGNORE dovrà essere messo a morte; tutta la comunità lo dovrà lapidare. Sia straniero o nativo del paese, se bestemmia il nome del SIGNORE, sarà messo a morte.</p>
<p class="C24 V17">Chi percuote mortalmente un uomo dovrà essere messo a morte.</p>
<p class="C24 V18">Chi percuote a morte un capo di bestiame lo pagherà: vita per vita.</p>
<p class="C24 V19">Quando uno avrà fatto una lesione al suo prossimo, gli sarà fatto come egli ha fatto:</p>
<p class="C24 V20">frattura per frattura, occhio per occhio, dente per dente; gli si farà la stessa lesione che egli ha fatto all'altro.</p>
<p class="C24 V21">Chi uccide un capo di bestiame lo pagherà; ma chi uccide un uomo sarà messo a morte.</p>
<p class="C24 V22"> Avrete una stessa legge tanto per lo straniero quanto per il nativo del paese; poiché io sono il SIGNORE vostro Dio"».</p>
<p class="C24 V23">Mosè parlò ai figli d'Israele, i quali portarono quel bestemmiatore fuori dal campo e lo lapidarono. Così i figli d'Israele fecero quello che il SIGNORE aveva ordinato a Mosè.</p>
<p class="C25 V1">Il SIGNORE parlò ancora a Mosè sul monte Sinai, e gli disse:</p>
<p class="C25 V2">«Dirai così ai figli d'Israele: "Quando sarete entrati nel paese che io vi do, la terra dovrà avere il suo tempo di riposo consacrato al SIGNORE.</p>
<p class="C25 V3">Per sei anni seminerai il tuo campo, per sei anni poterai la tua vigna e ne raccoglierai i frutti;</p>
<p class="C25 V4">ma il settimo anno sarà un sabato, un riposo completo per la terra, un sabato in onore del SIGNORE; non seminerai il tuo campo, né poterai la tua vigna.</p>
<p class="C25 V5">Non mieterai quello che nascerà da sé dal seme caduto nella tua raccolta precedente e non vendemmierai l'uva della vigna che non avrai potata; sarà un anno di completo riposo per la terra.</p>
<p class="C25 V6">Ciò che la terra produrrà durante il suo riposo, servirà di nutrimento a te, al tuo servo, alla tua serva, all'operaio e al tuo forestiero che stanno da te,</p>
<p class="C25 V7">al tuo bestiame e agli animali che sono nel tuo paese; tutto il suo prodotto servirà per loro nutrimento.</p>
<p class="C25 V8"> «"Conterai pure sette settimane di anni: sette volte sette anni; e queste sette settimane di anni faranno un periodo di quarantanove anni.</p>
<p class="C25 V9">Poi, il decimo giorno del settimo mese farai squillare la tromba; il giorno delle espiazioni farete squillare la tromba per tutto il paese.</p>
<p class="C25 V10">Santificherete il cinquantesimo anno e proclamerete la liberazione nel paese per tutti i suoi abitanti. Sarà per voi un giubileo; ognuno di voi tornerà nella sua proprietà e ognuno di voi tornerà nella sua famiglia.</p>
<p class="C25 V11">Il cinquantesimo anno sarà per voi un giubileo; non seminerete e non raccoglierete quello che i campi produrranno da sé, e non vendemmierete le vigne incolte.</p>
<p class="C25 V12">Poiché è il giubileo; esso vi sarà sacro; mangerete quel che i campi hanno prodotto in precedenza.</p>
<p class="C25 V13">In questo anno del giubileo ciascuno tornerà in possesso del suo.</p>
<p class="C25 V14">Se vendete qualcosa al vostro prossimo o se comprate qualcosa da lui, nessuno truffi il suo prossimo.</p>
<p class="C25 V15">Quando comprerai del terreno dal tuo prossimo, stabilirai il prezzo in base agli anni passati dall'ultimo giubileo, ed egli venderà a te in ragione degli anni in cui si potrà avere raccolto.</p>
<p class="C25 V16">Quanti più anni resteranno, tanto più aumenterai il prezzo; e quanto minore sarà il tempo, tanto calerai il prezzo, poiché egli ti vende il numero delle raccolte.</p>
<p class="C25 V17">Nessuno di voi danneggi il suo prossimo, ma temerai il tuo Dio; poiché io sono il SIGNORE vostro Dio.</p>
<p class="C25 V18">Voi metterete in pratica le mie leggi e osserverete le mie prescrizioni e le adempirete e starete al sicuro nel paese.</p>
<p class="C25 V19">La terra produrrà i suoi frutti, ne mangerete a sazietà e in essa abiterete sicuri.</p>
<p class="C25 V20">Se dite: «Che mangeremo il settimo anno, visto che non semineremo e non faremo raccolta?»</p>
<p class="C25 V21">Io disporrò che la mia benedizione venga su di voi il sesto anno ed esso vi darà una raccolta sufficiente per tre anni.</p>
<p class="C25 V22">L'ottavo anno seminerete e mangerete della vecchia raccolta fino al nono anno; mangerete della raccolta vecchia finché sia venuta la nuova.</p>
<p class="C25 V23">Le terre non si venderanno per sempre; perché la terra è mia e voi state da me come stranieri e avventizi.</p>
<p class="C25 V24">Perciò, in tutto il paese che sarà vostro possesso, concederete il diritto di riscatto del suolo.</p>
<p class="C25 V25"> «"Se uno dei vostri diventa povero e vende una parte della sua proprietà, colui che ha il diritto di riscatto, il suo parente più prossimo, verrà e riscatterà ciò che suo fratello ha venduto.</p>
<p class="C25 V26">E se uno non ha chi possa riscattarla per lui, ma giunge a procurarsi da sé la somma necessaria al riscatto,</p>
<p class="C25 V27">conterà le annate trascorse dalla vendita, renderà il di più al compratore, e rientrerà nella sua proprietà.</p>
<p class="C25 V28">Ma se non trova da sé la somma sufficiente a rimborsarlo, ciò che ha venduto rimarrà in mano del compratore fino all'anno del giubileo, e al giubileo ne riavrà il possesso.</p>
<p class="C25 V29">Se uno vende una casa da abitare in una città cinta di mura, avrà il diritto di riscattarla entro un anno dalla vendita; il suo diritto di riscatto durerà un anno intero.</p>
<p class="C25 V30">Ma se quella casa, posta in una città fortificata, non è riscattata prima del compimento di un anno intero, rimarrà per sempre proprietà del compratore e dei suoi discendenti; non sarà più restituita al giubileo.</p>
<p class="C25 V31">Però le case dei villaggi non attorniati da mura saranno considerate come parte dei fondi di terreno; potranno essere riscattate, e restituite al giubileo.</p>
<p class="C25 V32">Quanto alle città dei Leviti e alle case che essi vi possederanno, i Leviti avranno il diritto perenne di riscatto.</p>
<p class="C25 V33">E se anche uno dei Leviti non avrà riscattato la casa venduta nella sua città, essa sarà restituita al giubileo, perché le case delle città dei Leviti sono loro proprietà in mezzo ai figli d'Israele.</p>
<p class="C25 V34">I campi situati nei dintorni delle città dei Leviti non si potranno vendere, perché sono loro proprietà perenne.</p>
<p class="C25 V35">Se uno dei vostri diventa povero e privo di mezzi, tu lo sosterrai, come sosterrai lo straniero e l'avventizio, affinché possa vivere presso di te.</p>
<p class="C25 V36">Non prendere da lui interesse, né usura; ma temi il tuo Dio e il tuo prossimo viva presso di te.</p>
<p class="C25 V37">Non gli presterai il tuo denaro a interesse, né gli darai i tuoi viveri per ricavarne un'usura.</p>
<p class="C25 V38">Io sono il SIGNORE vostro Dio; vi ho fatto uscire dal paese d'Egitto per darvi il paese di Canaan, per essere il vostro Dio.</p>
<p class="C25 V39">Se uno dei vostri diventa povero e si vende a te, non lo farai servire come uno schiavo;</p>
<p class="C25 V40">starà da te come un lavorante, come un avventizio. Ti servirà fino all'anno del giubileo;</p>
<p class="C25 V41">allora se ne andrà via da te insieme con i suoi figli, tornerà a casa sua e rientrerà nella proprietà dei suoi padri.</p>
<p class="C25 V42">Poiché essi sono i miei servi che ho fatto uscire dal paese d'Egitto; non devono essere venduti come si vendono gli schiavi.</p>
<p class="C25 V43">Non lo dominerai con asprezza, ma temerai il tuo Dio.</p>
<p class="C25 V44">Quanto allo schiavo e alla schiava che potrete avere in proprio, li prenderete dalle nazioni che vi circondano; da queste comprerete lo schiavo o la schiava.</p>
<p class="C25 V45">Potrete anche comprarne tra i figli degli stranieri stabiliti fra voi e fra le loro famiglie che si troveranno fra voi, tra i figli che essi avranno generato nel vostro paese; e saranno vostra proprietà.</p>
<p class="C25 V46">Li potrete lasciare in eredità ai vostri figli dopo di voi, come loro proprietà; vi servirete di loro come di schiavi, per sempre; ma quanto ai vostri fratelli, i figli d'Israele, nessuno di voi dominerà sull'altro con asprezza.</p>
<p class="C25 V47">Se uno straniero stabilito presso di te diventa ricco e uno dei vostri diviene povero presso di lui e si vende allo straniero stabilito presso di te o a qualcuno della famiglia dello straniero,</p>
<p class="C25 V48">dopo che si sarà venduto, potrà essere riscattato; lo potrà riscattare uno dei suoi fratelli.</p>
<p class="C25 V49">Lo potrà riscattare suo zio, o il figlio di suo zio; lo potrà riscattare uno dei parenti dello stesso suo sangue o, se ha i mezzi per farlo, potrà riscattarsi da sé.</p>
<p class="C25 V50">Farà il conto, con il suo compratore, dall'anno che gli si è venduto all'anno del giubileo; e il prezzo da pagare dipenderà dal numero degli anni, valutando le sue giornate come quelle di un lavorante.</p>
<p class="C25 V51">Se vi sono ancora molti anni per arrivare al giubileo, pagherà il suo riscatto tenendo conto di questi anni e del prezzo per il quale fu comprato;</p>
<p class="C25 V52">se rimangono pochi anni per arrivare al giubileo, farà il conto con il suo compratore e pagherà il prezzo del suo riscatto in ragione di quegli anni.</p>
<p class="C25 V53">Starà da lui come un lavorante assunto con un contratto annuale; il padrone non lo tratterà con asprezza sotto i tuoi occhi.</p>
<p class="C25 V54">E se non è riscattato in nessuno di quei modi, se ne andrà libero l'anno del giubileo: egli, con i suoi figli.</p>
<p class="C25 V55">Poiché i figli d'Israele sono i miei servi! Essi sono i miei servi che ho fatto uscire dal paese d'Egitto. Io sono il SIGNORE vostro Dio.</p>
<p class="C26 V1"> «"Non vi farete e non metterete in piedi né idoli, né sculture, né monumenti. Nel vostro paese non rizzerete pietre scolpite per prostrarvi davanti a loro, poiché io sono il SIGNORE vostro Dio.</p>
<p class="C26 V2">Osserverete i miei sabati e porterete rispetto al mio santuario. Io sono il SIGNORE.</p>
<p class="C26 V3">Se vi comportate secondo le mie leggi, se osservate i miei comandamenti e li mettete in pratica,</p>
<p class="C26 V4">io vi darò le piogge nella loro stagione, la terra darà i suoi prodotti e gli alberi della campagna daranno i loro frutti.</p>
<p class="C26 V5">La trebbiatura vi durerà fino alla vendemmia, e la vendemmia vi durerà fino alla semina; mangerete a sazietà il vostro pane, e vivrete sicuri nel vostro paese.</p>
<p class="C26 V6">Io farò sì che la pace regni nel paese; voi vi coricherete e non ci sarà chi vi spaventi; farò sparire dal paese le bestie feroci e la spada non passerà per il vostro paese.</p>
<p class="C26 V7">Voi inseguirete i vostri nemici ed essi cadranno davanti a voi per la spada.</p>
<p class="C26 V8">Cinque di voi ne inseguiranno cento, cento di voi ne inseguiranno diecimila, e i vostri nemici cadranno davanti a voi per la spada.</p>
<p class="C26 V9">Io mi volgerò verso di voi, vi renderò fecondi e vi moltiplicherò e manterrò il mio patto con voi.</p>
<p class="C26 V10">Voi mangerete il raccolto dell'anno precedente e, quando sarà vecchio, lo tirerete fuori per fare posto a quello nuovo.</p>
<p class="C26 V11">Io stabilirò la mia dimora in mezzo a voi e non vi detesterò.</p>
<p class="C26 V12">Camminerò tra di voi, sarò vostro Dio e voi sarete mio popolo.</p>
<p class="C26 V13">Io sono il SIGNORE vostro Dio; vi ho fatto uscire dal paese d'Egitto per liberarvi dalla schiavitù; ho spezzato il vostro giogo e vi ho fatto camminare a testa alta.</p>
<p class="C26 V14"> «"Ma se non mi date ascolto e se non mettete in pratica tutti questi comandamenti,</p>
<p class="C26 V15">se disprezzate le mie leggi e detestate le mie prescrizioni non mettendo in pratica tutti i miei comandamenti e così rompete il mio patto,</p>
<p class="C26 V16">ecco quel che vi farò a mia volta: manderò contro di voi il terrore, la consunzione e la febbre, che annebbieranno i vostri occhi e consumeranno la vostra vita, e seminerete invano la vostra semenza: la mangeranno i vostri nemici.</p>
<p class="C26 V17">Volgerò la mia faccia contro di voi e voi sarete sconfitti dai vostri nemici; quelli che vi odiano vi domineranno e vi darete alla fuga senza che nessuno vi insegua.</p>
<p class="C26 V18">Se nemmeno dopo questo vorrete darmi ascolto, io vi castigherò sette volte di più per i vostri peccati.</p>
<p class="C26 V19">Spezzerò la superbia della vostra forza, farò in modo che il vostro cielo sia come di ferro e la vostra terra come di bronzo.</p>
<p class="C26 V20">La vostra forza si consumerà invano, poiché la vostra terra non darà i suoi prodotti e gli alberi della campagna non daranno i loro frutti.</p>
<p class="C26 V21">E se mi resistete con la vostra condotta e non volete darmi ascolto, io vi colpirò sette volte di più, secondo i vostri peccati.</p>
<p class="C26 V22">Manderò contro di voi le bestie feroci, che vi rapiranno i figli, stermineranno il vostro bestiame, vi ridurranno a un piccolo numero, e le vostre strade diventeranno deserte.</p>
<p class="C26 V23">E se, nonostante questi castighi, non volete correggervi per tornare a me, ma con la vostra condotta mi resisterete, anche io vi resisterò</p>
<p class="C26 V24">e vi colpirò sette volte di più per i vostri peccati.</p>
<p class="C26 V25">Manderò contro di voi la spada, che farà vendetta per la trasgressione del mio patto; voi vi raccoglierete nelle vostre città, ma io manderò in mezzo a voi la peste e sarete dati in mano al nemico.</p>
<p class="C26 V26">Quando vi toglierò il sostegno del pane, dieci donne coceranno il vostro pane in uno stesso forno, vi distribuiranno il vostro pane a peso e mangerete, ma non vi sazierete.</p>
<p class="C26 V27">E se, nonostante tutto questo, non volete darmi ascolto, ma con la vostra condotta mi resisterete,</p>
<p class="C26 V28">anch'io vi resisterò con furore e vi castigherò sette volte di più per i vostri peccati.</p>
<p class="C26 V29">Mangerete la carne dei vostri figli e delle vostre figlie.</p>
<p class="C26 V30">Io distruggerò i vostri alti luoghi, spezzerò le vostre statue consacrate al sole, ammucchierò i vostri cadaveri sui resti dei vostri idoli e vi detesterò.</p>
<p class="C26 V31">Ridurrò le vostre città a deserti, desolerò i vostri santuari e non aspirerò più il soave odore dei vostri profumi.</p>
<p class="C26 V32">Desolerò il paese; e i vostri nemici che vi abiteranno, ne saranno stupefatti.</p>
<p class="C26 V33">E, quanto a voi, io vi disperderò fra le nazioni e vi inseguirò a spada tratta; il vostro paese sarà desolato e le vostre città saranno deserte.</p>
<p class="C26 V34">Allora la terra si godrà i suoi sabati per tutto il tempo che rimarrà desolata e che voi sarete nel paese dei vostri nemici; allora la terra si riposerà e si godrà i suoi sabati.</p>
<p class="C26 V35">Per tutto il tempo che rimarrà desolata avrà il riposo che non ebbe nei vostri sabati, quando voi l'abitavate.</p>
<p class="C26 V36">Quanto ai superstiti fra di voi, io toglierò il coraggio dal loro cuore nel paese dei loro nemici; il rumore di una foglia agitata li metterà in fuga; fuggiranno come si fugge davanti alla spada e cadranno senza che nessuno li insegua.</p>
<p class="C26 V37">Precipiteranno l'uno sopra l'altro come davanti alla spada, senza che nessuno li insegua e voi non potrete resistere davanti ai vostri nemici.</p>
<p class="C26 V38">Perirete fra le nazioni e il paese dei vostri nemici vi divorerà.</p>
<p class="C26 V39">I superstiti fra di voi saranno afflitti nei paesi dei loro nemici a causa delle proprie iniquità; e saranno afflitti anche a causa delle iniquità dei loro padri.</p>
<p class="C26 V40">«"E confesseranno la loro iniquità e l'iniquità dei loro padri, l'iniquità delle trasgressioni commesse contro di me e della resistenza oppostami,</p>
<p class="C26 V41">peccati per i quali anch'io avrò dovuto resistere loro e deportarli nel paese dei loro nemici; ma allora se il cuore loro incirconciso si umilierà e se accetteranno la punizione della loro iniquità,</p>
<p class="C26 V42">io mi ricorderò del mio patto con Giacobbe, mi ricorderò del mio patto con Isacco e del mio patto con Abraamo, e mi ricorderò del paese;</p>
<p class="C26 V43">poiché il paese sarà abbandonato da loro e si godrà i suoi sabati mentre rimarrà desolato, senza di loro. Essi sconteranno la loro colpa per aver detestato le mie prescrizioni e avere avuto in avversione le mie leggi.</p>
<p class="C26 V44">Ma, nonostante tutto questo, quando saranno nel paese dei loro nemici, io non li disprezzerò e non li prenderò in avversione fino al punto d'annientarli del tutto e di rompere il mio patto con loro; poiché io sono il SIGNORE loro Dio;</p>
<p class="C26 V45">ma per amor loro mi ricorderò del patto stretto con i loro antenati, che feci uscire dal paese d'Egitto, sotto gli occhi delle nazioni, per essere il loro Dio. Io sono il SIGNORE"».</p>
<p class="C26 V46">Tali sono gli statuti, le prescrizioni e le leggi che il SIGNORE stabilì tra sé e i figli d'Israele, sul monte Sinai, per mezzo di Mosè.</p>
<p class="C27 V1">Il SIGNORE disse ancora a Mosè:</p>
<p class="C27 V2">«Parla ai figli d'Israele e di' loro: "Se qualcuno farà un voto per consacrare una persona al SIGNORE, tu ne stimerai il costo.</p>
<p class="C27 V3">Per un maschio dai venti ai sessant'anni, la tua stima sarà di cinquanta sicli d'argento, secondo il siclo del santuario;</p>
<p class="C27 V4">se si tratta di una donna, la tua stima sarà di trenta sicli.</p>
<p class="C27 V5">Dai cinque ai vent'anni, la tua stima sarà di venti sicli per un maschio e di dieci sicli per una femmina.</p>
<p class="C27 V6">Da un mese a cinque anni, la tua stima sarà di cinque sicli d'argento per un maschio e di tre sicli d'argento per una femmina.</p>
<p class="C27 V7">Dai sessant'anni in su, la tua stima sarà di quindici sicli per un maschio e di dieci sicli per una femmina.</p>
<p class="C27 V8">Se chi ha fatto il voto è troppo povero per pagare la somma fissata da te, lo si farà presentare al sacerdote, il quale lo tasserà. Il sacerdote farà una stima, in proporzione dei mezzi di colui che ha fatto il voto.</p>
<p class="C27 V9">Se si tratta di animali che possono essere presentati come offerta al SIGNORE, ogni animale che si darà al SIGNORE sarà cosa santa.</p>
<p class="C27 V10">Non lo si dovrà cambiare; non se ne metterà uno buono al posto di uno cattivo o uno cattivo al posto di uno buono; e se uno sostituisce un animale all'altro, tutti e due gli animali saranno cosa sacra.</p>
<p class="C27 V11">Se si tratta di animali impuri di cui non si può fare offerta al SIGNORE, l'animale sarà presentato davanti al sacerdote;</p>
<p class="C27 V12">il sacerdote ne farà la stima, secondo che l'animale sia buono o cattivo; l'interessato si atterrà alla stima fatta dal sacerdote.</p>
<p class="C27 V13">Ma se uno lo vuole riscattare, aggiungerà un quinto alla sua stima.</p>
<p class="C27 V14">«"Se uno consacra la sua casa perché sia cosa santa al SIGNORE, il sacerdote ne farà la stima secondo che essa sia buona o cattiva; l'interessato si atterrà alla stima fatta dal sacerdote.</p>
<p class="C27 V15">Se colui che ha consacrato la sua casa la vuole riscattare, aggiungerà un quinto al prezzo della stima e sarà sua.</p>
<p class="C27 V16">Se uno consacra al SIGNORE un terreno di sua proprietà, ne farai la stima in ragione della semenza: cinquanta sicli d'argento per un omer di seme d'orzo.</p>
<p class="C27 V17">Se consacra la sua terra dall'anno del giubileo, il prezzo resterà fissato secondo la tua stima;</p>
<p class="C27 V18">ma se la consacra dopo il giubileo, il sacerdote ne valuterà il prezzo in ragione del numero degli anni che rimangono fino al giubileo successivo e si farà una detrazione dalla tua stima.</p>
<p class="C27 V19">Se colui che ha consacrato il prezzo di terra lo vuole riscattare, aggiungerà un quinto al prezzo della tua stima e resterà suo.</p>
<p class="C27 V20">Ma se non riscatta il pezzo di terra e lo vende a un altro, non lo si potrà più riscattare;</p>
<p class="C27 V21">quel pezzo di terra, quando rimarrà franco al giubileo, sarà consacrato al SIGNORE come una terra consacrata e diventerà proprietà del sacerdote.</p>
<p class="C27 V22">Se uno consacra al SIGNORE un pezzo di terra che egli ha comprato e che non faceva parte della sua proprietà,</p>
<p class="C27 V23">il sacerdote ne valuterà il prezzo secondo la stima fino all'anno del giubileo; quel tale pagherà il giorno stesso il prezzo fissato come cosa consacrata al SIGNORE.</p>
<p class="C27 V24">L'anno del giubileo la terra tornerà alla persona da cui fu comprata e del cui patrimonio faceva parte.</p>
<p class="C27 V25">Tutte le tue stime si faranno in sicli del santuario; il siclo è di venti ghere.</p>
<p class="C27 V26">Però nessuno potrà consacrare i primogeniti del bestiame, i quali appartengono già al SIGNORE, perché primogeniti: vitello o agnello che siano, appartengono al SIGNORE.</p>
<p class="C27 V27">E se si tratta di un animale impuro, lo si riscatterà al prezzo della tua stima, aggiungendovi un quinto; se non è riscattato, sarà venduto al prezzo della tua stima.</p>
<p class="C27 V28">Nondimeno, tutto ciò che uno avrà consacrato al SIGNORE per voto d'interdetto, fra le cose che gli appartengono, si tratti di una persona, di un animale o di un pezzo di terra del suo patrimonio, non potrà essere né venduto, né riscattato; ogni interdetto è cosa interamente consacrata al SIGNORE.</p>
<p class="C27 V29">Nessuna persona consacrata per voto di interdetto potrà essere riscattata; dovrà essere messa a morte.</p>
<p class="C27 V30">Ogni decima della terra, sia delle raccolte del suolo, sia dei frutti degli alberi, appartiene al SIGNORE; è cosa consacrata al SIGNORE.</p>
<p class="C27 V31">Se uno vuole riscattare una parte della sua decima, vi aggiungerà il quinto.</p>
<p class="C27 V32">Ogni decima dell'armento o del gregge, il decimo capo di tutto ciò che passa sotto la verga del pastore, sarà consacrata al SIGNORE.</p>
<p class="C27 V33">Non si farà distinzione fra animale buono o cattivo, e non si faranno sostituzioni; se si sostituisce un animale all'altro, tutti e due saranno cosa sacra; non si potranno riscattare"».</p>
<p class="C27 V34">Questi sono i comandamenti che il SIGNORE diede a Mosè sul monte Sinai per i figli d'Israele.</p>
</div>
</div>
<div class="edizione LECTIO">
<div class="libro Lv">
<p class="CCAPITOLO VVERSO">TESTO</p>
</div>
</div>
</div>
</body>
</html>
