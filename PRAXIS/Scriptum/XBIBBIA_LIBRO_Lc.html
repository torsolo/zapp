<html>
<head>
<meta name="viewport" content="width=device-width,height=device-height, initial-scale=1.0" />
<link rel="stylesheet" type="text/css" media="screen" charset="utf-8" href="XBIBBIA.css" />
<script type="text/javascript" src="XBIBBIA.js"></script>
<title>VERBUM</title>
</head>
<body>
<div id="sopra" class="testa">
<table><tr>
<td><input id="libro"    type="text" size="4" value="X" readonly onclick="books()"></td>
<td><input id="capitolo" type="text" size="2" value="1"></td>
<td><input id="verso"    type="text" size="2" value=""></td>
<td><input id="trova"    type="submit" value="TROVA" onclick="trova()"></td>
<td><input id="avanti"   type="submit" value=">>>" onclick="next()"></td>
</tr></table>
</div>
<div id="leggo" class="centro">LEGGO</div>
<div id="sotto" class="piede">Verbum caro factum est</div>
<div id="verbum">
<div id="sigla">Lc</div>
<div class="edizione CEI2008">
<div class="libro Lc">
<p class="CCAPITOLO VVERSO">TESTO</p>
<p class="C1 V1">Poiché molti hanno cercato di raccontare con ordine gli avvenimenti che si sono compiuti in mezzo a noi,</p>
<p class="C1 V2">come ce li hanno trasmessi coloro che ne furono testimoni oculari fin da principio e divennero ministri della Parola,</p>
<p class="C1 V3">così anch’io ho deciso di fare ricerche accurate su ogni circostanza, fin dagli inizi, e di scriverne un resoconto ordinato per te, illustre Teòfilo,</p>
<p class="C1 V4">in modo che tu possa renderti conto della solidità degli insegnamenti che hai ricevuto.</p>
<p class="C1 V5">Al tempo di Erode, re della Giudea, vi era un sacerdote di nome Zaccaria, della classe di Abia, che aveva in moglie una discendente di Aronne, di nome Elisabetta.</p>
<p class="C1 V6">Ambedue erano giusti davanti a Dio e osservavano irreprensibili tutte le leggi e le prescrizioni del Signore.</p>
<p class="C1 V7">Essi non avevano figli, perché Elisabetta era sterile e tutti e due erano avanti negli anni.</p>
<p class="C1 V8">Avvenne che, mentre Zaccaria svolgeva le sue funzioni sacerdotali davanti al Signore durante il turno della sua classe,</p>
<p class="C1 V9">gli toccò in sorte, secondo l’usanza del servizio sacerdotale, di entrare nel tempio del Signore per fare l’offerta dell’incenso.</p>
<p class="C1 V10">Fuori, tutta l’assemblea del popolo stava pregando nell’ora dell’incenso.</p>
<p class="C1 V11">Apparve a lui un angelo del Signore, ritto alla destra dell’altare dell’incenso.</p>
<p class="C1 V12">Quando lo vide, Zaccaria si turbò e fu preso da timore.</p>
<p class="C1 V13">Ma l’angelo gli disse: «Non temere, Zaccaria, la tua preghiera è stata esaudita e tua moglie Elisabetta ti darà un figlio, e tu lo chiamerai Giovanni.</p>
<p class="C1 V14">Avrai gioia ed esultanza, e molti si rallegreranno della sua nascita,</p>
<p class="C1 V15">perché egli sarà grande davanti al Signore; non berrà vino né bevande inebrianti, sarà colmato di Spirito Santo fin dal seno di sua madre</p>
<p class="C1 V16">e ricondurrà molti figli d’Israele al Signore loro Dio.</p>
<p class="C1 V17">Egli camminerà innanzi a lui con lo spirito e la potenza di Elia, per ricondurre i cuori dei padri verso i figli e i ribelli alla saggezza dei giusti e preparare al Signore un popolo ben disposto».</p>
<p class="C1 V18">Zaccaria disse all’angelo: «Come potrò mai conoscere questo? Io sono vecchio e mia moglie è avanti negli anni».</p>
<p class="C1 V19">L’angelo gli rispose: «Io sono Gabriele, che sto dinanzi a Dio e sono stato mandato a parlarti e a portarti questo lieto annuncio.</p>
<p class="C1 V20">Ed ecco, tu sarai muto e non potrai parlare fino al giorno in cui queste cose avverranno, perché non hai creduto alle mie parole, che si compiranno a loro tempo».</p>
<p class="C1 V21">Intanto il popolo stava in attesa di Zaccaria e si meravigliava per il suo indugiare nel tempio.</p>
<p class="C1 V22">Quando poi uscì e non poteva parlare loro, capirono che nel tempio aveva avuto una visione. Faceva loro dei cenni e restava muto.</p>
<p class="C1 V23">Compiuti i giorni del suo servizio, tornò a casa.</p>
<p class="C1 V24">Dopo quei giorni Elisabetta, sua moglie, concepì e si tenne nascosta per cinque mesi e diceva:</p>
<p class="C1 V25">«Ecco che cosa ha fatto per me il Signore, nei giorni in cui si è degnato di togliere la mia vergogna fra gli uomini».</p>
<p class="C1 V26">Al sesto mese, l’angelo Gabriele fu mandato da Dio in una città della Galilea, chiamata Nàzaret,</p>
<p class="C1 V27">a una vergine, promessa sposa di un uomo della casa di Davide, di nome Giuseppe. La vergine si chiamava Maria.</p>
<p class="C1 V28">Entrando da lei, disse: «Rallégrati, piena di grazia: il Signore è con te».</p>
<p class="C1 V29">A queste parole ella fu molto turbata e si domandava che senso avesse un saluto come questo.</p>
<p class="C1 V30">L’angelo le disse: «Non temere, Maria, perché hai trovato grazia presso Dio.</p>
<p class="C1 V31">Ed ecco, concepirai un figlio, lo darai alla luce e lo chiamerai Gesù.</p>
<p class="C1 V32">Sarà grande e verrà chiamato Figlio dell’Altissimo; il Signore Dio gli darà il trono di Davide suo padre</p>
<p class="C1 V33">e regnerà per sempre sulla casa di Giacobbe e il suo regno non avrà fine».</p>
<p class="C1 V34">Allora Maria disse all’angelo: «Come avverrà questo, poiché non conosco uomo?».</p>
<p class="C1 V35">Le rispose l’angelo: «Lo Spirito Santo scenderà su di te e la potenza dell’Altissimo ti coprirà con la sua ombra. Perciò colui che nascerà sarà santo e sarà chiamato Figlio di Dio.</p>
<p class="C1 V36">Ed ecco, Elisabetta, tua parente, nella sua vecchiaia ha concepito anch’essa un figlio e questo è il sesto mese per lei, che era detta sterile:</p>
<p class="C1 V37">nulla è impossibile a Dio».</p>
<p class="C1 V38">Allora Maria disse: «Ecco la serva del Signore: avvenga per me secondo la tua parola». E l’angelo si allontanò da lei.</p>
<p class="C1 V39">In quei giorni Maria si alzò e andò in fretta verso la regione montuosa, in una città di Giuda.</p>
<p class="C1 V40">Entrata nella casa di Zaccaria, salutò Elisabetta.</p>
<p class="C1 V41">Appena Elisabetta ebbe udito il saluto di Maria, il bambino sussultò nel suo grembo. Elisabetta fu colmata di Spirito Santo</p>
<p class="C1 V42">ed esclamò a gran voce: «Benedetta tu fra le donne e benedetto il frutto del tuo grembo!</p>
<p class="C1 V43">A che cosa devo che la madre del mio Signore venga da me?</p>
<p class="C1 V44">Ecco, appena il tuo saluto è giunto ai miei orecchi, il bambino ha sussultato di gioia nel mio grembo.</p>
<p class="C1 V45">E beata colei che ha creduto nell’adempimento di ciò che il Signore le ha detto».</p>
<p class="C1 V46">Allora Maria disse: «L’anima mia magnifica il Signore</p>
<p class="C1 V47">e il mio spirito esulta in Dio, mio salvatore,</p>
<p class="C1 V48">perché ha guardato l’umiltà della sua serva. D’ora in poi tutte le generazioni mi chiameranno beata.</p>
<p class="C1 V49">Grandi cose ha fatto per me l’Onnipotente e Santo è il suo nome;</p>
<p class="C1 V50">di generazione in generazione la sua misericordia per quelli che lo temono.</p>
<p class="C1 V51">Ha spiegato la potenza del suo braccio, ha disperso i superbi nei pensieri del loro cuore;</p>
<p class="C1 V52">ha rovesciato i potenti dai troni, ha innalzato gli umili;</p>
<p class="C1 V53">ha ricolmato di beni gli affamati, ha rimandato i ricchi a mani vuote.</p>
<p class="C1 V54">Ha soccorso Israele, suo servo, ricordandosi della sua misericordia,</p>
<p class="C1 V55">come aveva detto ai nostri padri, per Abramo e la sua discendenza, per sempre».</p>
<p class="C1 V56">Maria rimase con lei circa tre mesi, poi tornò a casa sua.</p>
<p class="C1 V57">Per Elisabetta intanto si compì il tempo del parto e diede alla luce un figlio.</p>
<p class="C1 V58">I vicini e i parenti udirono che il Signore aveva manifestato in lei la sua grande misericordia, e si rallegravano con lei.</p>
<p class="C1 V59">Otto giorni dopo vennero per circoncidere il bambino e volevano chiamarlo con il nome di suo padre, Zaccaria.</p>
<p class="C1 V60">Ma sua madre intervenne: «No, si chiamerà Giovanni».</p>
<p class="C1 V61">Le dissero: «Non c’è nessuno della tua parentela che si chiami con questo nome».</p>
<p class="C1 V62">Allora domandavano con cenni a suo padre come voleva che si chiamasse.</p>
<p class="C1 V63">Egli chiese una tavoletta e scrisse: «Giovanni è il suo nome». Tutti furono meravigliati.</p>
<p class="C1 V64">All’istante gli si aprì la bocca e gli si sciolse la lingua, e parlava benedicendo Dio.</p>
<p class="C1 V65">Tutti i loro vicini furono presi da timore, e per tutta la regione montuosa della Giudea si discorreva di tutte queste cose.</p>
<p class="C1 V66">Tutti coloro che le udivano, le custodivano in cuor loro, dicendo: «Che sarà mai questo bambino?». E davvero la mano del Signore era con lui.</p>
<p class="C1 V67">Zaccaria, suo padre, fu colmato di Spirito Santo e profetò dicendo:</p>
<p class="C1 V68">«Benedetto il Signore, Dio d’Israele, perché ha visitato e redento il suo popolo,</p>
<p class="C1 V69">e ha suscitato per noi un Salvatore potente nella casa di Davide, suo servo,</p>
<p class="C1 V70">come aveva detto per bocca dei suoi santi profeti d’un tempo:</p>
<p class="C1 V71">salvezza dai nostri nemici, e dalle mani di quanti ci odiano.</p>
<p class="C1 V72">Così egli ha concesso misericordia ai nostri padri e si è ricordato della sua santa alleanza,</p>
<p class="C1 V73">del giuramento fatto ad Abramo, nostro padre, di concederci,</p>
<p class="C1 V74">liberati dalle mani dei nemici, di servirlo senza timore,</p>
<p class="C1 V75">in santità e giustizia al suo cospetto, per tutti i nostri giorni.</p>
<p class="C1 V76">E tu, bambino, sarai chiamato profeta dell’Altissimo perché andrai innanzi al Signore a preparargli le strade,</p>
<p class="C1 V77">per dare al suo popolo la conoscenza della salvezza nella remissione dei suoi peccati.</p>
<p class="C1 V78">Grazie alla tenerezza e misericordia del nostro Dio, ci visiterà un sole che sorge dall’alto,</p>
<p class="C1 V79">per risplendere su quelli che stanno nelle tenebre e nell’ombra di morte, e dirigere i nostri passi sulla via della pace».</p>
<p class="C1 V80">Il bambino cresceva e si fortificava nello spirito. Visse in regioni deserte fino al giorno della sua manifestazione a Israele. </p>
<p class="C2 V1">In quei giorni un decreto di Cesare Augusto ordinò che si facesse il censimento di tutta la terra.</p>
<p class="C2 V2">Questo primo censimento fu fatto quando Quirinio era governatore della Siria.</p>
<p class="C2 V3">Tutti andavano a farsi censire, ciascuno nella propria città.</p>
<p class="C2 V4">Anche Giuseppe, dalla Galilea, dalla città di Nàzaret, salì in Giudea alla città di Davide chiamata Betlemme: egli apparteneva infatti alla casa e alla famiglia di Davide.</p>
<p class="C2 V5">Doveva farsi censire insieme a Maria, sua sposa, che era incinta.</p>
<p class="C2 V6">Mentre si trovavano in quel luogo, si compirono per lei i giorni del parto.</p>
<p class="C2 V7">Diede alla luce il suo figlio primogenito, lo avvolse in fasce e lo pose in una mangiatoia, perché per loro non c’era posto nell’alloggio.</p>
<p class="C2 V8">C’erano in quella regione alcuni pastori che, pernottando all’aperto, vegliavano tutta la notte facendo la guardia al loro gregge.</p>
<p class="C2 V9">Un angelo del Signore si presentò a loro e la gloria del Signore li avvolse di luce. Essi furono presi da grande timore,</p>
<p class="C2 V10">ma l’angelo disse loro: «Non temete: ecco, vi annuncio una grande gioia, che sarà di tutto il popolo:</p>
<p class="C2 V11">oggi, nella città di Davide, è nato per voi un Salvatore, che è Cristo Signore.</p>
<p class="C2 V12">Questo per voi il segno: troverete un bambino avvolto in fasce, adagiato in una mangiatoia».</p>
<p class="C2 V13">E subito apparve con l’angelo una moltitudine dell’esercito celeste, che lodava Dio e diceva:</p>
<p class="C2 V14">«Gloria a Dio nel più alto dei cieli e sulla terra pace agli uomini, che egli ama».</p>
<p class="C2 V15">Appena gli angeli si furono allontanati da loro, verso il cielo, i pastori dicevano l’un l’altro: «Andiamo dunque fino a Betlemme, vediamo questo avvenimento che il Signore ci ha fatto conoscere».</p>
<p class="C2 V16">Andarono, senza indugio, e trovarono Maria e Giuseppe e il bambino, adagiato nella mangiatoia.</p>
<p class="C2 V17">E dopo averlo visto, riferirono ciò che del bambino era stato detto loro.</p>
<p class="C2 V18">Tutti quelli che udivano si stupirono delle cose dette loro dai pastori.</p>
<p class="C2 V19">Maria, da parte sua, custodiva tutte queste cose, meditandole nel suo cuore.</p>
<p class="C2 V20">I pastori se ne tornarono, glorificando e lodando Dio per tutto quello che avevano udito e visto, com’era stato detto loro.</p>
<p class="C2 V21">Quando furono compiuti gli otto giorni prescritti per la circoncisione, gli fu messo nome Gesù, come era stato chiamato dall’angelo prima che fosse concepito nel grembo.</p>
<p class="C2 V22">Quando furono compiuti i giorni della loro purificazione rituale, secondo la legge di Mosè, portarono il bambino a Gerusalemme per presentarlo al Signore –</p>
<p class="C2 V23">come è scritto nella legge del Signore: Ogni maschio primogenito sarà sacro al Signore –</p>
<p class="C2 V24">e per offrire in sacrificio una coppia di tortore o due giovani colombi, come prescrive la legge del Signore.</p>
<p class="C2 V25">Ora a Gerusalemme c’era un uomo di nome Simeone, uomo giusto e pio, che aspettava la consolazione d’Israele, e lo Spirito Santo era su di lui.</p>
<p class="C2 V26">Lo Spirito Santo gli aveva preannunciato che non avrebbe visto la morte senza prima aver veduto il Cristo del Signore.</p>
<p class="C2 V27">Mosso dallo Spirito, si recò al tempio e, mentre i genitori vi portavano il bambino Gesù per fare ciò che la Legge prescriveva a suo riguardo,</p>
<p class="C2 V28">anch’egli lo accolse tra le braccia e benedisse Dio, dicendo:</p>
<p class="C2 V29">«Ora puoi lasciare, o Signore, che il tuo servo vada in pace, secondo la tua parola,</p>
<p class="C2 V30">perché i miei occhi hanno visto la tua salvezza,</p>
<p class="C2 V31">preparata da te davanti a tutti i popoli:</p>
<p class="C2 V32">luce per rivelarti alle genti e gloria del tuo popolo, Israele».</p>
<p class="C2 V33">Il padre e la madre di Gesù si stupivano delle cose che si dicevano di lui.</p>
<p class="C2 V34">Simeone li benedisse e a Maria, sua madre, disse: «Ecco, egli è qui per la caduta e la risurrezione di molti in Israele e come segno di contraddizione</p>
<p class="C2 V35">– e anche a te una spada trafiggerà l’anima –, affinché siano svelati i pensieri di molti cuori».</p>
<p class="C2 V36">C’era anche una profetessa, Anna, figlia di Fanuele, della tribù di Aser. Era molto avanzata in età, aveva vissuto con il marito sette anni dopo il suo matrimonio,</p>
<p class="C2 V37">era poi rimasta vedova e ora aveva ottantaquattro anni. Non si allontanava mai dal tempio, servendo Dio notte e giorno con digiuni e preghiere.</p>
<p class="C2 V38">Sopraggiunta in quel momento, si mise anche lei a lodare Dio e parlava del bambino a quanti aspettavano la redenzione di Gerusalemme.</p>
<p class="C2 V39">Quando ebbero adempiuto ogni cosa secondo la legge del Signore, fecero ritorno in Galilea, alla loro città di Nàzaret.</p>
<p class="C2 V40">Il bambino cresceva e si fortificava, pieno di sapienza, e la grazia di Dio era su di lui.</p>
<p class="C2 V41">I suoi genitori si recavano ogni anno a Gerusalemme per la festa di Pasqua.</p>
<p class="C2 V42">Quando egli ebbe dodici anni, vi salirono secondo la consuetudine della festa.</p>
<p class="C2 V43">Ma, trascorsi i giorni, mentre riprendevano la via del ritorno, il fanciullo Gesù rimase a Gerusalemme, senza che i genitori se ne accorgessero.</p>
<p class="C2 V44">Credendo che egli fosse nella comitiva, fecero una giornata di viaggio e poi si misero a cercarlo tra i parenti e i conoscenti;</p>
<p class="C2 V45">non avendolo trovato, tornarono in cerca di lui a Gerusalemme.</p>
<p class="C2 V46">Dopo tre giorni lo trovarono nel tempio, seduto in mezzo ai maestri, mentre li ascoltava e li interrogava.</p>
<p class="C2 V47">E tutti quelli che l’udivano erano pieni di stupore per la sua intelligenza e le sue risposte.</p>
<p class="C2 V48">Al vederlo restarono stupiti, e sua madre gli disse: «Figlio, perché ci hai fatto questo? Ecco, tuo padre e io, angosciati, ti cercavamo».</p>
<p class="C2 V49">Ed egli rispose loro: «Perché mi cercavate? Non sapevate che io devo occuparmi delle cose del Padre mio?».</p>
<p class="C2 V50">Ma essi non compresero ciò che aveva detto loro.</p>
<p class="C2 V51">Scese dunque con loro e venne a Nàzaret e stava loro sottomesso. Sua madre custodiva tutte queste cose nel suo cuore.</p>
<p class="C2 V52">E Gesù cresceva in sapienza, età e grazia davanti a Dio e agli uomini. </p>
<p class="C3 V1">Nell’anno quindicesimo dell’impero di Tiberio Cesare, mentre Ponzio Pilato era governatore della Giudea, Erode tetrarca della Galilea, e Filippo, suo fratello, tetrarca dell’Iturea e della Traconìtide, e Lisània tetrarca dell’Abilene,</p>
<p class="C3 V2">sotto i sommi sacerdoti Anna e Caifa, la parola di Dio venne su Giovanni, figlio di Zaccaria, nel deserto.</p>
<p class="C3 V3">Egli percorse tutta la regione del Giordano, predicando un battesimo di conversione per il perdono dei peccati,</p>
<p class="C3 V4">com’è scritto nel libro degli oracoli del profeta Isaia: Voce di uno che grida nel deserto: Preparate la via del Signore, raddrizzate i suoi sentieri!</p>
<p class="C3 V5">Ogni burrone sarà riempito, ogni monte e ogni colle sarà abbassato; le vie tortuose diverranno diritte e quelle impervie, spianate.</p>
<p class="C3 V6">Ogni uomo vedrà la salvezza di Dio!</p>
<p class="C3 V7">Alle folle che andavano a farsi battezzare da lui, Giovanni diceva: «Razza di vipere, chi vi ha fatto credere di poter sfuggire all’ira imminente?</p>
<p class="C3 V8">Fate dunque frutti degni della conversione e non cominciate a dire fra voi: “Abbiamo Abramo per padre!”. Perché io vi dico che da queste pietre Dio può suscitare figli ad Abramo.</p>
<p class="C3 V9">Anzi, già la scure è posta alla radice degli alberi; perciò ogni albero che non dà buon frutto viene tagliato e gettato nel fuoco».</p>
<p class="C3 V10">Le folle lo interrogavano: «Che cosa dobbiamo fare?».</p>
<p class="C3 V11">Rispondeva loro: «Chi ha due tuniche ne dia a chi non ne ha, e chi ha da mangiare faccia altrettanto».</p>
<p class="C3 V12">Vennero anche dei pubblicani a farsi battezzare e gli chiesero: «Maestro, che cosa dobbiamo fare?».</p>
<p class="C3 V13">Ed egli disse loro: «Non esigete nulla di più di quanto vi è stato fissato».</p>
<p class="C3 V14">Lo interrogavano anche alcuni soldati: «E noi, che cosa dobbiamo fare?». Rispose loro: «Non maltrattate e non estorcete niente a nessuno; accontentatevi delle vostre paghe».</p>
<p class="C3 V15">Poiché il popolo era in attesa e tutti, riguardo a Giovanni, si domandavano in cuor loro se non fosse lui il Cristo,</p>
<p class="C3 V16">Giovanni rispose a tutti dicendo: «Io vi battezzo con acqua; ma viene colui che è più forte di me, a cui non sono degno di slegare i lacci dei sandali. Egli vi battezzerà in Spirito Santo e fuoco.</p>
<p class="C3 V17">Tiene in mano la pala per pulire la sua aia e per raccogliere il frumento nel suo granaio; ma brucerà la paglia con un fuoco inestinguibile».</p>
<p class="C3 V18">Con molte altre esortazioni Giovanni evangelizzava il popolo.</p>
<p class="C3 V19">Ma il tetrarca Erode, rimproverato da lui a causa di Erodìade, moglie di suo fratello, e per tutte le malvagità che aveva commesso,</p>
<p class="C3 V20">aggiunse alle altre anche questa: fece rinchiudere Giovanni in prigione.</p>
<p class="C3 V21">Ed ecco, mentre tutto il popolo veniva battezzato e Gesù, ricevuto anche lui il battesimo, stava in preghiera, il cielo si aprì</p>
<p class="C3 V22">e discese sopra di lui lo Spirito Santo in forma corporea, come una colomba, e venne una voce dal cielo: «Tu sei il Figlio mio, l’amato: in te ho posto il mio compiacimento».</p>
<p class="C3 V23">Gesù, quando cominciò il suo ministero, aveva circa trent’anni ed era figlio, come si riteneva, di Giuseppe, figlio di Eli,</p>
<p class="C3 V24">figlio di Mattat, figlio di Levi, figlio di Melchi, figlio di Innai, figlio di Giuseppe,</p>
<p class="C3 V25">figlio di Mattatia, figlio di Amos, figlio di Naum, figlio di Esli, figlio di Naggai,</p>
<p class="C3 V26">figlio di Maat, figlio di Mattatia, figlio di Semein, figlio di Iosec, figlio di Ioda,</p>
<p class="C3 V27">figlio di Ioanàn, figlio di Resa, figlio di Zorobabele, figlio di Salatièl, figlio di Neri,</p>
<p class="C3 V28">figlio di Melchi, figlio di Addi, figlio di Cosam, figlio di Elmadàm, figlio di Er,</p>
<p class="C3 V29">figlio di Gesù, figlio di Elièzer, figlio di Iorim, figlio di Mattat, figlio di Levi,</p>
<p class="C3 V30">figlio di Simeone, figlio di Giuda, figlio di Giuseppe, figlio di Ionam, figlio di Eliachìm,</p>
<p class="C3 V31">figlio di Melea, figlio di Menna, figlio di Mattatà, figlio di Natam, figlio di Davide,</p>
<p class="C3 V32">figlio di Iesse, figlio di Obed, figlio di Booz, figlio di Sala, figlio di Naassòn,</p>
<p class="C3 V33">figlio di Aminadàb, figlio di Admin, figlio di Arni, figlio di Esrom, figlio di Fares, figlio di Giuda,</p>
<p class="C3 V34">figlio di Giacobbe, figlio di Isacco, figlio di Abramo, figlio di Tare, figlio di Nacor,</p>
<p class="C3 V35">figlio di Seruc, figlio di Ragàu, figlio di Falek, figlio di Eber, figlio di Sala,</p>
<p class="C3 V36">figlio di Cainam, figlio di Arfacsàd, figlio di Sem, figlio di Noè, figlio di Lamec,</p>
<p class="C3 V37">figlio di Matusalemme, figlio di Enoc, figlio di Iaret, figlio di Maleleèl, figlio di Cainam,</p>
<p class="C3 V38">figlio di Enos, figlio di Set, figlio di Adamo, figlio di Dio. </p>
<p class="C4 V1">Gesù, pieno di Spirito Santo, si allontanò dal Giordano ed era guidato dallo Spirito nel deserto,</p>
<p class="C4 V2">per quaranta giorni, tentato dal diavolo. Non mangiò nulla in quei giorni, ma quando furono terminati, ebbe fame.</p>
<p class="C4 V3">Allora il diavolo gli disse: «Se tu sei Figlio di Dio, di’ a questa pietra che diventi pane».</p>
<p class="C4 V4">Gesù gli rispose: «Sta scritto: Non di solo pane vivrà l’uomo».</p>
<p class="C4 V5">Il diavolo lo condusse in alto, gli mostrò in un istante tutti i regni della terra</p>
<p class="C4 V6">e gli disse: «Ti darò tutto questo potere e la loro gloria, perché a me è stata data e io la do a chi voglio.</p>
<p class="C4 V7">Perciò, se ti prostrerai in adorazione dinanzi a me, tutto sarà tuo».</p>
<p class="C4 V8">Gesù gli rispose: «Sta scritto: Il Signore, Dio tuo, adorerai: a lui solo renderai culto».</p>
<p class="C4 V9">Lo condusse a Gerusalemme, lo pose sul punto più alto del tempio e gli disse: «Se tu sei Figlio di Dio, gèttati giù di qui;</p>
<p class="C4 V10">sta scritto infatti: Ai suoi angeli darà ordini a tuo riguardo affinché essi ti custodiscano;</p>
<p class="C4 V11">e anche: Essi ti porteranno sulle loro mani perché il tuo piede non inciampi in una pietra».</p>
<p class="C4 V12">Gesù gli rispose: «È stato detto: Non metterai alla prova il Signore Dio tuo».</p>
<p class="C4 V13">Dopo aver esaurito ogni tentazione, il diavolo si allontanò da lui fino al momento fissato.</p>
<p class="C4 V14">Gesù ritornò in Galilea con la potenza dello Spirito e la sua fama si diffuse in tutta la regione.</p>
<p class="C4 V15">Insegnava nelle loro sinagoghe e gli rendevano lode.</p>
<p class="C4 V16">Venne a Nàzaret, dove era cresciuto, e secondo il suo solito, di sabato, entrò nella sinagoga e si alzò a leggere.</p>
<p class="C4 V17">Gli fu dato il rotolo del profeta Isaia; aprì il rotolo e trovò il passo dove era scritto:</p>
<p class="C4 V18">Lo Spirito del Signore è sopra di me; per questo mi ha consacrato con l’unzione e mi ha mandato a portare ai poveri il lieto annuncio, a proclamare ai prigionieri la liberazione e ai ciechi la vista; a rimettere in libertà gli oppressi,</p>
<p class="C4 V19">a proclamare l’anno di grazia del Signore.</p>
<p class="C4 V20">Riavvolse il rotolo, lo riconsegnò all’inserviente e sedette. Nella sinagoga, gli occhi di tutti erano fissi su di lui.</p>
<p class="C4 V21">Allora cominciò a dire loro: «Oggi si è compiuta questa Scrittura che voi avete ascoltato».</p>
<p class="C4 V22">Tutti gli davano testimonianza ed erano meravigliati delle parole di grazia che uscivano dalla sua bocca e dicevano: «Non è costui il figlio di Giuseppe?».</p>
<p class="C4 V23">Ma egli rispose loro: «Certamente voi mi citerete questo proverbio: “Medico, cura te stesso. Quanto abbiamo udito che accadde a Cafàrnao, fallo anche qui, nella tua patria!”».</p>
<p class="C4 V24">Poi aggiunse: «In verità io vi dico: nessun profeta è bene accetto nella sua patria.</p>
<p class="C4 V25">Anzi, in verità io vi dico: c’erano molte vedove in Israele al tempo di Elia, quando il cielo fu chiuso per tre anni e sei mesi e ci fu una grande carestia in tutto il paese;</p>
<p class="C4 V26">ma a nessuna di esse fu mandato Elia, se non a una vedova a Sarepta di Sidone.</p>
<p class="C4 V27">C’erano molti lebbrosi in Israele al tempo del profeta Eliseo; ma nessuno di loro fu purificato, se non Naamàn, il Siro».</p>
<p class="C4 V28">All’udire queste cose, tutti nella sinagoga si riempirono di sdegno.</p>
<p class="C4 V29">Si alzarono e lo cacciarono fuori della città e lo condussero fin sul ciglio del monte, sul quale era costruita la loro città, per gettarlo giù.</p>
<p class="C4 V30">Ma egli, passando in mezzo a loro, si mise in cammino.</p>
<p class="C4 V31">Poi scese a Cafàrnao, città della Galilea, e in giorno di sabato insegnava alla gente.</p>
<p class="C4 V32">Erano stupiti del suo insegnamento perché la sua parola aveva autorità.</p>
<p class="C4 V33">Nella sinagoga c’era un uomo che era posseduto da un demonio impuro; cominciò a gridare forte:</p>
<p class="C4 V34">«Basta! Che vuoi da noi, Gesù Nazareno? Sei venuto a rovinarci? Io so chi tu sei: il santo di Dio!».</p>
<p class="C4 V35">Gesù gli ordinò severamente: «Taci! Esci da lui!». E il demonio lo gettò a terra in mezzo alla gente e uscì da lui, senza fargli alcun male.</p>
<p class="C4 V36">Tutti furono presi da timore e si dicevano l’un l’altro: «Che parola è mai questa, che comanda con autorità e potenza agli spiriti impuri ed essi se ne vanno?».</p>
<p class="C4 V37">E la sua fama si diffondeva in ogni luogo della regione circostante.</p>
<p class="C4 V38">Uscito dalla sinagoga, entrò nella casa di Simone. La suocera di Simone era in preda a una grande febbre e lo pregarono per lei.</p>
<p class="C4 V39">Si chinò su di lei, comandò alla febbre e la febbre la lasciò. E subito si alzò in piedi e li serviva.</p>
<p class="C4 V40">Al calar del sole, tutti quelli che avevano infermi affetti da varie malattie li condussero a lui. Ed egli, imponendo su ciascuno le mani, li guariva.</p>
<p class="C4 V41">Da molti uscivano anche demòni, gridando: «Tu sei il Figlio di Dio!». Ma egli li minacciava e non li lasciava parlare, perché sapevano che era lui il Cristo.</p>
<p class="C4 V42">Sul far del giorno uscì e si recò in un luogo deserto. Ma le folle lo cercavano, lo raggiunsero e tentarono di trattenerlo perché non se ne andasse via.</p>
<p class="C4 V43">Egli però disse loro: «È necessario che io annunci la buona notizia del regno di Dio anche alle altre città; per questo sono stato mandato».</p>
<p class="C4 V44">E andava predicando nelle sinagoghe della Giudea. </p>
<p class="C5 V1">Mentre la folla gli faceva ressa attorno per ascoltare la parola di Dio, Gesù, stando presso il lago di Gennèsaret,</p>
<p class="C5 V2">vide due barche accostate alla sponda. I pescatori erano scesi e lavavano le reti.</p>
<p class="C5 V3">Salì in una barca, che era di Simone, e lo pregò di scostarsi un poco da terra. Sedette e insegnava alle folle dalla barca.</p>
<p class="C5 V4">Quando ebbe finito di parlare, disse a Simone: «Prendi il largo e gettate le vostre reti per la pesca».</p>
<p class="C5 V5">Simone rispose: «Maestro, abbiamo faticato tutta la notte e non abbiamo preso nulla; ma sulla tua parola getterò le reti».</p>
<p class="C5 V6">Fecero così e presero una quantità enorme di pesci e le loro reti quasi si rompevano.</p>
<p class="C5 V7">Allora fecero cenno ai compagni dell’altra barca, che venissero ad aiutarli. Essi vennero e riempirono tutte e due le barche fino a farle quasi affondare.</p>
<p class="C5 V8">Al vedere questo, Simon Pietro si gettò alle ginocchia di Gesù, dicendo: «Signore, allontànati da me, perché sono un peccatore».</p>
<p class="C5 V9">Lo stupore infatti aveva invaso lui e tutti quelli che erano con lui, per la pesca che avevano fatto;</p>
<p class="C5 V10">così pure Giacomo e Giovanni, figli di Zebedeo, che erano soci di Simone. Gesù disse a Simone: «Non temere; d’ora in poi sarai pescatore di uomini».</p>
<p class="C5 V11">E, tirate le barche a terra, lasciarono tutto e lo seguirono.</p>
<p class="C5 V12">Mentre Gesù si trovava in una città, ecco, un uomo coperto di lebbra lo vide e gli si gettò dinanzi, pregandolo: «Signore, se vuoi, puoi purificarmi».</p>
<p class="C5 V13">Gesù tese la mano e lo toccò dicendo: «Lo voglio, sii purificato!». E immediatamente la lebbra scomparve da lui.</p>
<p class="C5 V14">Gli ordinò di non dirlo a nessuno: «Va’ invece a mostrarti al sacerdote e fa’ l’offerta per la tua purificazione, come Mosè ha prescritto, a testimonianza per loro».</p>
<p class="C5 V15">Di lui si parlava sempre di più, e folle numerose venivano per ascoltarlo e farsi guarire dalle loro malattie.</p>
<p class="C5 V16">Ma egli si ritirava in luoghi deserti a pregare.</p>
<p class="C5 V17">Un giorno stava insegnando. Sedevano là anche dei farisei e maestri della Legge, venuti da ogni villaggio della Galilea e della Giudea, e da Gerusalemme. E la potenza del Signore gli faceva operare guarigioni.</p>
<p class="C5 V18">Ed ecco, alcuni uomini, portando su un letto un uomo che era paralizzato, cercavano di farlo entrare e di metterlo davanti a lui.</p>
<p class="C5 V19">Non trovando da quale parte farlo entrare a causa della folla, salirono sul tetto e, attraverso le tegole, lo calarono con il lettuccio davanti a Gesù nel mezzo della stanza.</p>
<p class="C5 V20">Vedendo la loro fede, disse: «Uomo, ti sono perdonati i tuoi peccati».</p>
<p class="C5 V21">Gli scribi e i farisei cominciarono a discutere, dicendo: «Chi è costui che dice bestemmie? Chi può perdonare i peccati, se non Dio soltanto?».</p>
<p class="C5 V22">Ma Gesù, conosciuti i loro ragionamenti, rispose: «Perché pensate così nel vostro cuore?</p>
<p class="C5 V23">Che cosa è più facile: dire “Ti sono perdonati i tuoi peccati”, oppure dire “Àlzati e cammina”?</p>
<p class="C5 V24">Ora, perché sappiate che il Figlio dell’uomo ha il potere sulla terra di perdonare i peccati, dico a te – disse al paralitico –: àlzati, prendi il tuo lettuccio e torna a casa tua».</p>
<p class="C5 V25">Subito egli si alzò davanti a loro, prese il lettuccio su cui era disteso e andò a casa sua, glorificando Dio.</p>
<p class="C5 V26">Tutti furono colti da stupore e davano gloria a Dio; pieni di timore dicevano: «Oggi abbiamo visto cose prodigiose».</p>
<p class="C5 V27">Dopo questo egli uscì e vide un pubblicano di nome Levi, seduto al banco delle imposte, e gli disse: «Seguimi!».</p>
<p class="C5 V28">Ed egli, lasciando tutto, si alzò e lo seguì.</p>
<p class="C5 V29">Poi Levi gli preparò un grande banchetto nella sua casa. C’era una folla numerosa di pubblicani e di altra gente, che erano con loro a tavola.</p>
<p class="C5 V30">I farisei e i loro scribi mormoravano e dicevano ai suoi discepoli: «Come mai mangiate e bevete insieme ai pubblicani e ai peccatori?».</p>
<p class="C5 V31">Gesù rispose loro: «Non sono i sani che hanno bisogno del medico, ma i malati;</p>
<p class="C5 V32">io non sono venuto a chiamare i giusti, ma i peccatori perché si convertano».</p>
<p class="C5 V33">Allora gli dissero: «I discepoli di Giovanni digiunano spesso e fanno preghiere, così pure i discepoli dei farisei; i tuoi invece mangiano e bevono!».</p>
<p class="C5 V34">Gesù rispose loro: «Potete forse far digiunare gli invitati a nozze quando lo sposo è con loro?</p>
<p class="C5 V35">Ma verranno giorni quando lo sposo sarà loro tolto: allora in quei giorni digiuneranno».</p>
<p class="C5 V36">Diceva loro anche una parabola: «Nessuno strappa un pezzo da un vestito nuovo per metterlo su un vestito vecchio; altrimenti il nuovo lo strappa e al vecchio non si adatta il pezzo preso dal nuovo.</p>
<p class="C5 V37">E nessuno versa vino nuovo in otri vecchi; altrimenti il vino nuovo spaccherà gli otri, si spanderà e gli otri andranno perduti.</p>
<p class="C5 V38">Il vino nuovo bisogna versarlo in otri nuovi.</p>
<p class="C5 V39">Nessuno poi che beve il vino vecchio desidera il nuovo, perché dice: “Il vecchio è gradevole!”». </p>
<p class="C6 V1">Un sabato Gesù passava fra campi di grano e i suoi discepoli coglievano e mangiavano le spighe, sfregandole con le mani.</p>
<p class="C6 V2">Alcuni farisei dissero: «Perché fate in giorno di sabato quello che non è lecito?».</p>
<p class="C6 V3">Gesù rispose loro: «Non avete letto quello che fece Davide, quando lui e i suoi compagni ebbero fame?</p>
<p class="C6 V4">Come entrò nella casa di Dio, prese i pani dell’offerta, ne mangiò e ne diede ai suoi compagni, sebbene non sia lecito mangiarli se non ai soli sacerdoti?».</p>
<p class="C6 V5">E diceva loro: «Il Figlio dell’uomo è signore del sabato».</p>
<p class="C6 V6">Un altro sabato egli entrò nella sinagoga e si mise a insegnare. C’era là un uomo che aveva la mano destra paralizzata.</p>
<p class="C6 V7">Gli scribi e i farisei lo osservavano per vedere se lo guariva in giorno di sabato, per trovare di che accusarlo.</p>
<p class="C6 V8">Ma Gesù conosceva i loro pensieri e disse all’uomo che aveva la mano paralizzata: «Àlzati e mettiti qui in mezzo!». Si alzò e si mise in mezzo.</p>
<p class="C6 V9">Poi Gesù disse loro: «Domando a voi: in giorno di sabato, è lecito fare del bene o fare del male, salvare una vita o sopprimerla?».</p>
<p class="C6 V10">E guardandoli tutti intorno, disse all’uomo: «Tendi la tua mano!». Egli lo fece e la sua mano fu guarita.</p>
<p class="C6 V11">Ma essi, fuori di sé dalla collera, si misero a discutere tra loro su quello che avrebbero potuto fare a Gesù.</p>
<p class="C6 V12">In quei giorni egli se ne andò sul monte a pregare e passò tutta la notte pregando Dio.</p>
<p class="C6 V13">Quando fu giorno, chiamò a sé i suoi discepoli e ne scelse dodici, ai quali diede anche il nome di apostoli:</p>
<p class="C6 V14">Simone, al quale diede anche il nome di Pietro; Andrea, suo fratello; Giacomo, Giovanni, Filippo, Bartolomeo,</p>
<p class="C6 V15">Matteo, Tommaso; Giacomo, figlio di Alfeo; Simone, detto Zelota;</p>
<p class="C6 V16">Giuda, figlio di Giacomo; e Giuda Iscariota, che divenne il traditore.</p>
<p class="C6 V17">Disceso con loro, si fermò in un luogo pianeggiante. C’era gran folla di suoi discepoli e gran moltitudine di gente da tutta la Giudea, da Gerusalemme e dal litorale di Tiro e di Sidone,</p>
<p class="C6 V18">che erano venuti per ascoltarlo ed essere guariti dalle loro malattie; anche quelli che erano tormentati da spiriti impuri venivano guariti.</p>
<p class="C6 V19">Tutta la folla cercava di toccarlo, perché da lui usciva una forza che guariva tutti.</p>
<p class="C6 V20">Ed egli, alzàti gli occhi verso i suoi discepoli, diceva: «Beati voi, poveri, perché vostro è il regno di Dio.</p>
<p class="C6 V21">Beati voi, che ora avete fame, perché sarete saziati. Beati voi, che ora piangete, perché riderete.</p>
<p class="C6 V22">Beati voi, quando gli uomini vi odieranno e quando vi metteranno al bando e vi insulteranno e disprezzeranno il vostro nome come infame, a causa del Figlio dell’uomo.</p>
<p class="C6 V23">Rallegratevi in quel giorno ed esultate perché, ecco, la vostra ricompensa è grande nel cielo. Allo stesso modo infatti agivano i loro padri con i profeti.</p>
<p class="C6 V24">Ma guai a voi, ricchi, perché avete già ricevuto la vostra consolazione.</p>
<p class="C6 V25">Guai a voi, che ora siete sazi, perché avrete fame. Guai a voi, che ora ridete, perché sarete nel dolore e piangerete.</p>
<p class="C6 V26">Guai, quando tutti gli uomini diranno bene di voi. Allo stesso modo infatti agivano i loro padri con i falsi profeti.</p>
<p class="C6 V27">Ma a voi che ascoltate, io dico: amate i vostri nemici, fate del bene a quelli che vi odiano,</p>
<p class="C6 V28">benedite coloro che vi maledicono, pregate per coloro che vi trattano male.</p>
<p class="C6 V29">A chi ti percuote sulla guancia, offri anche l’altra; a chi ti strappa il mantello, non rifiutare neanche la tunica.</p>
<p class="C6 V30">Da’ a chiunque ti chiede, e a chi prende le cose tue, non chiederle indietro.</p>
<p class="C6 V31">E come volete che gli uomini facciano a voi, così anche voi fate a loro.</p>
<p class="C6 V32">Se amate quelli che vi amano, quale gratitudine vi è dovuta? Anche i peccatori amano quelli che li amano.</p>
<p class="C6 V33">E se fate del bene a coloro che fanno del bene a voi, quale gratitudine vi è dovuta? Anche i peccatori fanno lo stesso.</p>
<p class="C6 V34">E se prestate a coloro da cui sperate ricevere, quale gratitudine vi è dovuta? Anche i peccatori concedono prestiti ai peccatori per riceverne altrettanto.</p>
<p class="C6 V35">Amate invece i vostri nemici, fate del bene e prestate senza sperarne nulla, e la vostra ricompensa sarà grande e sarete figli dell’Altissimo, perché egli è benevolo verso gli ingrati e i malvagi.</p>
<p class="C6 V36">Siate misericordiosi, come il Padre vostro è misericordioso.</p>
<p class="C6 V37">Non giudicate e non sarete giudicati; non condannate e non sarete condannati; perdonate e sarete perdonati.</p>
<p class="C6 V38">Date e vi sarà dato: una misura buona, pigiata, colma e traboccante vi sarà versata nel grembo, perché con la misura con la quale misurate, sarà misurato a voi in cambio».</p>
<p class="C6 V39">Disse loro anche una parabola: «Può forse un cieco guidare un altro cieco? Non cadranno tutti e due in un fosso?</p>
<p class="C6 V40">Un discepolo non è più del maestro; ma ognuno, che sia ben preparato, sarà come il suo maestro.</p>
<p class="C6 V41">Perché guardi la pagliuzza che è nell’occhio del tuo fratello e non ti accorgi della trave che è nel tuo occhio?</p>
<p class="C6 V42">Come puoi dire al tuo fratello: “Fratello, lascia che tolga la pagliuzza che è nel tuo occhio”, mentre tu stesso non vedi la trave che è nel tuo occhio? Ipocrita! Togli prima la trave dal tuo occhio e allora ci vedrai bene per togliere la pagliuzza dall’occhio del tuo fratello.</p>
<p class="C6 V43">Non vi è albero buono che produca un frutto cattivo, né vi è d’altronde albero cattivo che produca un frutto buono.</p>
<p class="C6 V44">Ogni albero infatti si riconosce dal suo frutto: non si raccolgono fichi dagli spini, né si vendemmia uva da un rovo.</p>
<p class="C6 V45">L’uomo buono dal buon tesoro del suo cuore trae fuori il bene; l’uomo cattivo dal suo cattivo tesoro trae fuori il male: la sua bocca infatti esprime ciò che dal cuore sovrabbonda.</p>
<p class="C6 V46">Perché mi invocate: “Signore, Signore!” e non fate quello che dico?</p>
<p class="C6 V47">Chiunque viene a me e ascolta le mie parole e le mette in pratica, vi mostrerò a chi è simile:</p>
<p class="C6 V48">è simile a un uomo che, costruendo una casa, ha scavato molto profondo e ha posto le fondamenta sulla roccia. Venuta la piena, il fiume investì quella casa, ma non riuscì a smuoverla perché era costruita bene.</p>
<p class="C6 V49">Chi invece ascolta e non mette in pratica, è simile a un uomo che ha costruito una casa sulla terra, senza fondamenta. Il fiume la investì e subito crollò; e la distruzione di quella casa fu grande». </p>
<p class="C7 V1">Quando ebbe terminato di rivolgere tutte le sue parole al popolo che stava in ascolto, Gesù entrò in Cafàrnao.</p>
<p class="C7 V2">Il servo di un centurione era ammalato e stava per morire. Il centurione l’aveva molto caro.</p>
<p class="C7 V3">Perciò, avendo udito parlare di Gesù, gli mandò alcuni anziani dei Giudei a pregarlo di venire e di salvare il suo servo.</p>
<p class="C7 V4">Costoro, giunti da Gesù, lo supplicavano con insistenza: «Egli merita che tu gli conceda quello che chiede – dicevano –,</p>
<p class="C7 V5">perché ama il nostro popolo ed è stato lui a costruirci la sinagoga».</p>
<p class="C7 V6">Gesù si incamminò con loro. Non era ormai molto distante dalla casa, quando il centurione mandò alcuni amici a dirgli: «Signore, non disturbarti! Io non sono degno che tu entri sotto il mio tetto;</p>
<p class="C7 V7">per questo io stesso non mi sono ritenuto degno di venire da te; ma di’ una parola e il mio servo sarà guarito.</p>
<p class="C7 V8">Anch’io infatti sono nella condizione di subalterno e ho dei soldati sotto di me e dico a uno: “Va’!”, ed egli va; e a un altro: “Vieni!”, ed egli viene; e al mio servo: “Fa’ questo!”, ed egli lo fa».</p>
<p class="C7 V9">All’udire questo, Gesù lo ammirò e, volgendosi alla folla che lo seguiva, disse: «Io vi dico che neanche in Israele ho trovato una fede così grande!».</p>
<p class="C7 V10">E gli inviati, quando tornarono a casa, trovarono il servo guarito.</p>
<p class="C7 V11">In seguito Gesù si recò in una città chiamata Nain, e con lui camminavano i suoi discepoli e una grande folla.</p>
<p class="C7 V12">Quando fu vicino alla porta della città, ecco, veniva portato alla tomba un morto, unico figlio di una madre rimasta vedova; e molta gente della città era con lei.</p>
<p class="C7 V13">Vedendola, il Signore fu preso da grande compassione per lei e le disse: «Non piangere!».</p>
<p class="C7 V14">Si avvicinò e toccò la bara, mentre i portatori si fermarono. Poi disse: «Ragazzo, dico a te, àlzati!».</p>
<p class="C7 V15">Il morto si mise seduto e cominciò a parlare. Ed egli lo restituì a sua madre.</p>
<p class="C7 V16">Tutti furono presi da timore e glorificavano Dio, dicendo: «Un grande profeta è sorto tra noi», e: «Dio ha visitato il suo popolo».</p>
<p class="C7 V17">Questa fama di lui si diffuse per tutta quanta la Giudea e in tutta la regione circostante.</p>
<p class="C7 V18">Giovanni fu informato dai suoi discepoli di tutte queste cose. Chiamati quindi due di loro, Giovanni</p>
<p class="C7 V19">li mandò a dire al Signore: «Sei tu colui che deve venire o dobbiamo aspettare un altro?».</p>
<p class="C7 V20">Venuti da lui, quegli uomini dissero: «Giovanni il Battista ci ha mandati da te per domandarti: “Sei tu colui che deve venire o dobbiamo aspettare un altro?”».</p>
<p class="C7 V21">In quello stesso momento Gesù guarì molti da malattie, da infermità, da spiriti cattivi e donò la vista a molti ciechi.</p>
<p class="C7 V22">Poi diede loro questa risposta: «Andate e riferite a Giovanni ciò che avete visto e udito: i ciechi riacquistano la vista, gli zoppi camminano, i lebbrosi sono purificati, i sordi odono, i morti risuscitano, ai poveri è annunciata la buona notizia.</p>
<p class="C7 V23">E beato è colui che non trova in me motivo di scandalo!».</p>
<p class="C7 V24">Quando gli inviati di Giovanni furono partiti, Gesù si mise a parlare di Giovanni alle folle: «Che cosa siete andati a vedere nel deserto? Una canna sbattuta dal vento?</p>
<p class="C7 V25">Allora, che cosa siete andati a vedere? Un uomo vestito con abiti di lusso? Ecco, quelli che portano vesti sontuose e vivono nel lusso stanno nei palazzi dei re.</p>
<p class="C7 V26">Ebbene, che cosa siete andati a vedere? Un profeta? Sì, io vi dico, anzi, più che un profeta.</p>
<p class="C7 V27">Egli è colui del quale sta scritto: Ecco, dinanzi a te mando il mio messaggero, davanti a te egli preparerà la tua via.</p>
<p class="C7 V28">Io vi dico: fra i nati da donna non vi è alcuno più grande di Giovanni, ma il più piccolo nel regno di Dio è più grande di lui.</p>
<p class="C7 V29">Tutto il popolo che lo ascoltava, e anche i pubblicani, ricevendo il battesimo di Giovanni, hanno riconosciuto che Dio è giusto.</p>
<p class="C7 V30">Ma i farisei e i dottori della Legge, non facendosi battezzare da lui, hanno reso vano il disegno di Dio su di loro.</p>
<p class="C7 V31">A chi dunque posso paragonare la gente di questa generazione? A chi è simile?</p>
<p class="C7 V32">È simile a bambini che, seduti in piazza, gridano gli uni agli altri così: “Vi abbiamo suonato il flauto e non avete ballato, abbiamo cantato un lamento e non avete pianto!”.</p>
<p class="C7 V33">È venuto infatti Giovanni il Battista, che non mangia pane e non beve vino, e voi dite: “È indemoniato”.</p>
<p class="C7 V34">È venuto il Figlio dell’uomo, che mangia e beve, e voi dite: “Ecco un mangione e un beone, un amico di pubblicani e di peccatori!”.</p>
<p class="C7 V35">Ma la Sapienza è stata riconosciuta giusta da tutti i suoi figli».</p>
<p class="C7 V36">Uno dei farisei lo invitò a mangiare da lui. Egli entrò nella casa del fariseo e si mise a tavola.</p>
<p class="C7 V37">Ed ecco, una donna, una peccatrice di quella città, saputo che si trovava nella casa del fariseo, portò un vaso di profumo;</p>
<p class="C7 V38">stando dietro, presso i piedi di lui, piangendo, cominciò a bagnarli di lacrime, poi li asciugava con i suoi capelli, li baciava e li cospargeva di profumo.</p>
<p class="C7 V39">Vedendo questo, il fariseo che l’aveva invitato disse tra sé: «Se costui fosse un profeta, saprebbe chi è, e di quale genere è la donna che lo tocca: è una peccatrice!».</p>
<p class="C7 V40">Gesù allora gli disse: «Simone, ho da dirti qualcosa». Ed egli rispose: «Di’ pure, maestro».</p>
<p class="C7 V41">«Un creditore aveva due debitori: uno gli doveva cinquecento denari, l’altro cinquanta.</p>
<p class="C7 V42">Non avendo essi di che restituire, condonò il debito a tutti e due. Chi di loro dunque lo amerà di più?».</p>
<p class="C7 V43">Simone rispose: «Suppongo sia colui al quale ha condonato di più». Gli disse Gesù: «Hai giudicato bene».</p>
<p class="C7 V44">E, volgendosi verso la donna, disse a Simone: «Vedi questa donna? Sono entrato in casa tua e tu non mi hai dato l’acqua per i piedi; lei invece mi ha bagnato i piedi con le lacrime e li ha asciugati con i suoi capelli.</p>
<p class="C7 V45">Tu non mi hai dato un bacio; lei invece, da quando sono entrato, non ha cessato di baciarmi i piedi.</p>
<p class="C7 V46">Tu non hai unto con olio il mio capo; lei invece mi ha cosparso i piedi di profumo.</p>
<p class="C7 V47">Per questo io ti dico: sono perdonati i suoi molti peccati, perché ha molto amato. Invece colui al quale si perdona poco, ama poco».</p>
<p class="C7 V48">Poi disse a lei: «I tuoi peccati sono perdonati».</p>
<p class="C7 V49">Allora i commensali cominciarono a dire tra sé: «Chi è costui che perdona anche i peccati?».</p>
<p class="C7 V50">Ma egli disse alla donna: «La tua fede ti ha salvata; va’ in pace!». </p>
<p class="C8 V1">In seguito egli se ne andava per città e villaggi, predicando e annunciando la buona notizia del regno di Dio. C’erano con lui i Dodici</p>
<p class="C8 V2">e alcune donne che erano state guarite da spiriti cattivi e da infermità: Maria, chiamata Maddalena, dalla quale erano usciti sette demòni;</p>
<p class="C8 V3">Giovanna, moglie di Cuza, amministratore di Erode; Susanna e molte altre, che li servivano con i loro beni.</p>
<p class="C8 V4">Poiché una grande folla si radunava e accorreva a lui gente da ogni città, Gesù disse con una parabola: </p>
<p class="C8 V5">«Il seminatore uscì a seminare il suo seme. Mentre seminava, una parte cadde lungo la strada e fu calpestata, e gli uccelli del cielo la mangiarono.</p>
<p class="C8 V6">Un’altra parte cadde sulla pietra e, appena germogliata, seccò per mancanza di umidità.</p>
<p class="C8 V7">Un’altra parte cadde in mezzo ai rovi e i rovi, cresciuti insieme con essa, la soffocarono.</p>
<p class="C8 V8">Un’altra parte cadde sul terreno buono, germogliò e fruttò cento volte tanto». Detto questo, esclamò: «Chi ha orecchi per ascoltare, ascolti!».</p>
<p class="C8 V9">I suoi discepoli lo interrogavano sul significato della parabola.</p>
<p class="C8 V10">Ed egli disse: «A voi è dato conoscere i misteri del regno di Dio, ma agli altri solo con parabole, affinché vedendo non vedano e ascoltando non comprendano.</p>
<p class="C8 V11">Il significato della parabola è questo: il seme è la parola di Dio.</p>
<p class="C8 V12">I semi caduti lungo la strada sono coloro che l’hanno ascoltata, ma poi viene il diavolo e porta via la Parola dal loro cuore, perché non avvenga che, credendo, siano salvati.</p>
<p class="C8 V13">Quelli sulla pietra sono coloro che, quando ascoltano, ricevono la Parola con gioia, ma non hanno radici; credono per un certo tempo, ma nel tempo della prova vengono meno.</p>
<p class="C8 V14">Quello caduto in mezzo ai rovi sono coloro che, dopo aver ascoltato, strada facendo si lasciano soffocare da preoccupazioni, ricchezze e piaceri della vita e non giungono a maturazione.</p>
<p class="C8 V15">Quello sul terreno buono sono coloro che, dopo aver ascoltato la Parola con cuore integro e buono, la custodiscono e producono frutto con perseveranza.</p>
<p class="C8 V16">Nessuno accende una lampada e la copre con un vaso o la mette sotto un letto, ma la pone su un candelabro, perché chi entra veda la luce.</p>
<p class="C8 V17">Non c’è nulla di segreto che non sia manifestato, nulla di nascosto che non sia conosciuto e venga in piena luce.</p>
<p class="C8 V18">Fate attenzione dunque a come ascoltate; perché a chi ha, sarà dato, ma a chi non ha, sarà tolto anche ciò che crede di avere».</p>
<p class="C8 V19">E andarono da lui la madre e i suoi fratelli, ma non potevano avvicinarlo a causa della folla.</p>
<p class="C8 V20">Gli fecero sapere: «Tua madre e i tuoi fratelli stanno fuori e desiderano vederti».</p>
<p class="C8 V21">Ma egli rispose loro: «Mia madre e miei fratelli sono questi: coloro che ascoltano la parola di Dio e la mettono in pratica».</p>
<p class="C8 V22">E avvenne che, uno di quei giorni, Gesù salì su una barca con i suoi discepoli e disse loro: «Passiamo all’altra riva del lago». E presero il largo.</p>
<p class="C8 V23">Ora, mentre navigavano, egli si addormentò. Una tempesta di vento si abbatté sul lago, imbarcavano acqua ed erano in pericolo.</p>
<p class="C8 V24">Si accostarono a lui e lo svegliarono dicendo: «Maestro, maestro, siamo perduti!». Ed egli, destatosi, minacciò il vento e le acque in tempesta: si calmarono e ci fu bonaccia.</p>
<p class="C8 V25">Allora disse loro: «Dov’è la vostra fede?». Essi, impauriti e stupiti, dicevano l’un l’altro: «Chi è dunque costui, che comanda anche ai venti e all’acqua, e gli obbediscono?».</p>
<p class="C8 V26">Approdarono nel paese dei Gerasèni, che sta di fronte alla Galilea.</p>
<p class="C8 V27">Era appena sceso a terra, quando dalla città gli venne incontro un uomo posseduto dai demòni. Da molto tempo non portava vestiti, né abitava in casa, ma in mezzo alle tombe.</p>
<p class="C8 V28">Quando vide Gesù, gli si gettò ai piedi urlando, e disse a gran voce: «Che vuoi da me, Gesù, Figlio del Dio altissimo? Ti prego, non tormentarmi!».</p>
<p class="C8 V29">Gesù aveva ordinato allo spirito impuro di uscire da quell’uomo. Molte volte infatti si era impossessato di lui; allora lo tenevano chiuso, legato con catene e con i ceppi ai piedi, ma egli spezzava i legami e veniva spinto dal demonio in luoghi deserti.</p>
<p class="C8 V30">Gesù gli domandò: «Qual è il tuo nome?». Rispose: «Legione», perché molti demòni erano entrati in lui.</p>
<p class="C8 V31">E lo scongiuravano che non ordinasse loro di andarsene nell’abisso.</p>
<p class="C8 V32">Vi era là una grande mandria di porci, al pascolo sul monte. I demòni lo scongiurarono che concedesse loro di entrare nei porci. Glielo permise.</p>
<p class="C8 V33">I demòni, usciti dall’uomo, entrarono nei porci e la mandria si precipitò, giù dalla rupe, nel lago e annegò.</p>
<p class="C8 V34">Quando videro ciò che era accaduto, i mandriani fuggirono e portarono la notizia nella città e nelle campagne.</p>
<p class="C8 V35">La gente uscì per vedere l’accaduto e, quando arrivarono da Gesù, trovarono l’uomo dal quale erano usciti i demòni, vestito e sano di mente, che sedeva ai piedi di Gesù, ed ebbero paura.</p>
<p class="C8 V36">Quelli che avevano visto riferirono come l’indemoniato era stato salvato.</p>
<p class="C8 V37">Allora tutta la popolazione del territorio dei Gerasèni gli chiese che si allontanasse da loro, perché avevano molta paura. Egli, salito su una barca, tornò indietro.</p>
<p class="C8 V38">L’uomo dal quale erano usciti i demòni gli chiese di restare con lui, ma egli lo congedò dicendo:</p>
<p class="C8 V39">«Torna a casa tua e racconta quello che Dio ha fatto per te». E quello se ne andò, proclamando per tutta la città quello che Gesù aveva fatto per lui.</p>
<p class="C8 V40">Al suo ritorno, Gesù fu accolto dalla folla, perché tutti erano in attesa di lui.</p>
<p class="C8 V41">Ed ecco, venne un uomo di nome Giàiro, che era capo della sinagoga: si gettò ai piedi di Gesù e lo pregava di recarsi a casa sua,</p>
<p class="C8 V42">perché l’unica figlia che aveva, di circa dodici anni, stava per morire. Mentre Gesù vi si recava, le folle gli si accalcavano attorno.</p>
<p class="C8 V43">E una donna, che aveva perdite di sangue da dodici anni, la quale, pur avendo speso tutti i suoi beni per i medici, non aveva potuto essere guarita da nessuno,</p>
<p class="C8 V44">gli si avvicinò da dietro, gli toccò il lembo del mantello e immediatamente l’emorragia si arrestò.</p>
<p class="C8 V45">Gesù disse: «Chi mi ha toccato?». Tutti negavano. Pietro allora disse: «Maestro, la folla ti stringe da ogni parte e ti schiaccia».</p>
<p class="C8 V46">Ma Gesù disse: «Qualcuno mi ha toccato. Ho sentito che una forza è uscita da me».</p>
<p class="C8 V47">Allora la donna, vedendo che non poteva rimanere nascosta, tremante, venne e si gettò ai suoi piedi e dichiarò davanti a tutto il popolo per quale motivo l’aveva toccato e come era stata guarita all’istante.</p>
<p class="C8 V48">Egli le disse: «Figlia, la tua fede ti ha salvata. Va’ in pace!».</p>
<p class="C8 V49">Stava ancora parlando, quando arrivò uno dalla casa del capo della sinagoga e disse: «Tua figlia è morta, non disturbare più il maestro».</p>
<p class="C8 V50">Ma Gesù, avendo udito, rispose: «Non temere, soltanto abbi fede e sarà salvata».</p>
<p class="C8 V51">Giunto alla casa, non permise a nessuno di entrare con lui, fuorché a Pietro, Giovanni e Giacomo e al padre e alla madre della fanciulla.</p>
<p class="C8 V52">Tutti piangevano e facevano il lamento su di lei. Gesù disse: «Non piangete. Non è morta, ma dorme».</p>
<p class="C8 V53">Essi lo deridevano, sapendo bene che era morta;</p>
<p class="C8 V54">ma egli le prese la mano e disse ad alta voce: «Fanciulla, àlzati!».</p>
<p class="C8 V55">La vita ritornò in lei e si alzò all’istante. Egli ordinò di darle da mangiare.</p>
<p class="C8 V56">I genitori ne furono sbalorditi, ma egli ordinò loro di non raccontare a nessuno ciò che era accaduto. </p>
<p class="C9 V1">Convocò i Dodici e diede loro forza e potere su tutti i demòni e di guarire le malattie.</p>
<p class="C9 V2">E li mandò ad annunciare il regno di Dio e a guarire gli infermi.</p>
<p class="C9 V3">Disse loro: «Non prendete nulla per il viaggio, né bastone, né sacca, né pane, né denaro, e non portatevi due tuniche.</p>
<p class="C9 V4">In qualunque casa entriate, rimanete là, e di là poi ripartite.</p>
<p class="C9 V5">Quanto a coloro che non vi accolgono, uscite dalla loro città e scuotete la polvere dai vostri piedi come testimonianza contro di loro».</p>
<p class="C9 V6">Allora essi uscirono e giravano di villaggio in villaggio, ovunque annunciando la buona notizia e operando guarigioni.</p>
<p class="C9 V7">Il tetrarca Erode sentì parlare di tutti questi avvenimenti e non sapeva che cosa pensare, perché alcuni dicevano: «Giovanni è risorto dai morti»,</p>
<p class="C9 V8">altri: «È apparso Elia», e altri ancora: «È risorto uno degli antichi profeti».</p>
<p class="C9 V9">Ma Erode diceva: «Giovanni, l’ho fatto decapitare io; chi è dunque costui, del quale sento dire queste cose?». E cercava di vederlo.</p>
<p class="C9 V10">Al loro ritorno, gli apostoli raccontarono a Gesù tutto quello che avevano fatto. Allora li prese con sé e si ritirò in disparte, verso una città chiamata Betsàida.</p>
<p class="C9 V11">Ma le folle vennero a saperlo e lo seguirono. Egli le accolse e prese a parlare loro del regno di Dio e a guarire quanti avevano bisogno di cure.</p>
<p class="C9 V12">Il giorno cominciava a declinare e i Dodici gli si avvicinarono dicendo: «Congeda la folla perché vada nei villaggi e nelle campagne dei dintorni, per alloggiare e trovare cibo: qui siamo in una zona deserta».</p>
<p class="C9 V13">Gesù disse loro: «Voi stessi date loro da mangiare». Ma essi risposero: «Non abbiamo che cinque pani e due pesci, a meno che non andiamo noi a comprare viveri per tutta questa gente».</p>
<p class="C9 V14">C’erano infatti circa cinquemila uomini. Egli disse ai suoi discepoli: «Fateli sedere a gruppi di cinquanta circa».</p>
<p class="C9 V15">Fecero così e li fecero sedere tutti quanti.</p>
<p class="C9 V16">Egli prese i cinque pani e i due pesci, alzò gli occhi al cielo, recitò su di essi la benedizione, li spezzò e li dava ai discepoli perché li distribuissero alla folla.</p>
<p class="C9 V17">Tutti mangiarono a sazietà e furono portati via i pezzi loro avanzati: dodici ceste.</p>
<p class="C9 V18">Un giorno Gesù si trovava in un luogo solitario a pregare. I discepoli erano con lui ed egli pose loro questa domanda: «Le folle, chi dicono che io sia?».</p>
<p class="C9 V19">Essi risposero: «Giovanni il Battista; altri dicono Elia; altri uno degli antichi profeti che è risorto».</p>
<p class="C9 V20">Allora domandò loro: «Ma voi, chi dite che io sia?». Pietro rispose: «Il Cristo di Dio».</p>
<p class="C9 V21">Egli ordinò loro severamente di non riferirlo ad alcuno.</p>
<p class="C9 V22">«Il Figlio dell’uomo – disse – deve soffrire molto, essere rifiutato dagli anziani, dai capi dei sacerdoti e dagli scribi, venire ucciso e risorgere il terzo giorno».</p>
<p class="C9 V23">Poi, a tutti, diceva: «Se qualcuno vuole venire dietro a me, rinneghi se stesso, prenda la sua croce ogni giorno e mi segua.</p>
<p class="C9 V24">Chi vuole salvare la propria vita, la perderà, ma chi perderà la propria vita per causa mia, la salverà.</p>
<p class="C9 V25">Infatti, quale vantaggio ha un uomo che guadagna il mondo intero, ma perde o rovina se stesso?</p>
<p class="C9 V26">Chi si vergognerà di me e delle mie parole, di lui si vergognerà il Figlio dell’uomo quando verrà nella gloria sua e del Padre e degli angeli santi.</p>
<p class="C9 V27">In verità io vi dico: vi sono alcuni, qui presenti, che non morranno prima di aver visto il regno di Dio».</p>
<p class="C9 V28">Circa otto giorni dopo questi discorsi, Gesù prese con sé Pietro, Giovanni e Giacomo e salì sul monte a pregare.</p>
<p class="C9 V29">Mentre pregava, il suo volto cambiò d’aspetto e la sua veste divenne candida e sfolgorante.</p>
<p class="C9 V30">Ed ecco, due uomini conversavano con lui: erano Mosè ed Elia,</p>
<p class="C9 V31">apparsi nella gloria, e parlavano del suo esodo, che stava per compiersi a Gerusalemme.</p>
<p class="C9 V32">Pietro e i suoi compagni erano oppressi dal sonno; ma, quando si svegliarono, videro la sua gloria e i due uomini che stavano con lui.</p>
<p class="C9 V33">Mentre questi si separavano da lui, Pietro disse a Gesù: «Maestro, è bello per noi essere qui. Facciamo tre capanne, una per te, una per Mosè e una per Elia». Egli non sapeva quello che diceva.</p>
<p class="C9 V34">Mentre parlava così, venne una nube e li coprì con la sua ombra. All’entrare nella nube, ebbero paura.</p>
<p class="C9 V35">E dalla nube uscì una voce, che diceva: «Questi è il Figlio mio, l’eletto; ascoltatelo!».</p>
<p class="C9 V36">Appena la voce cessò, restò Gesù solo. Essi tacquero e in quei giorni non riferirono a nessuno ciò che avevano visto.</p>
<p class="C9 V37">Il giorno seguente, quando furono discesi dal monte, una grande folla gli venne incontro.</p>
<p class="C9 V38">A un tratto, dalla folla un uomo si mise a gridare: «Maestro, ti prego, volgi lo sguardo a mio figlio, perché è l’unico che ho!</p>
<p class="C9 V39">Ecco, uno spirito lo afferra e improvvisamente si mette a gridare, lo scuote, provocandogli bava alla bocca, se ne allontana a stento e lo lascia sfinito.</p>
<p class="C9 V40">Ho pregato i tuoi discepoli di scacciarlo, ma non ci sono riusciti».</p>
<p class="C9 V41">Gesù rispose: «O generazione incredula e perversa, fino a quando sarò con voi e vi sopporterò? Conduci qui tuo figlio».</p>
<p class="C9 V42">Mentre questi si avvicinava, il demonio lo gettò a terra scuotendolo con convulsioni. Gesù minacciò lo spirito impuro, guarì il fanciullo e lo consegnò a suo padre.</p>
<p class="C9 V43">E tutti restavano stupiti di fronte alla grandezza di Dio. Mentre tutti erano ammirati di tutte le cose che faceva, disse ai suoi discepoli:</p>
<p class="C9 V44">«Mettetevi bene in mente queste parole: il Figlio dell’uomo sta per essere consegnato nelle mani degli uomini».</p>
<p class="C9 V45">Essi però non capivano queste parole: restavano per loro così misteriose che non ne coglievano il senso, e avevano timore di interrogarlo su questo argomento.</p>
<p class="C9 V46">Nacque poi una discussione tra loro, chi di loro fosse più grande.</p>
<p class="C9 V47">Allora Gesù, conoscendo il pensiero del loro cuore, prese un bambino, se lo mise vicino</p>
<p class="C9 V48">e disse loro: «Chi accoglierà questo bambino nel mio nome, accoglie me; e chi accoglie me, accoglie colui che mi ha mandato. Chi infatti è il più piccolo fra tutti voi, questi è grande».</p>
<p class="C9 V49">Giovanni prese la parola dicendo: «Maestro, abbiamo visto uno che scacciava demòni nel tuo nome e glielo abbiamo impedito, perché non ti segue insieme con noi».</p>
<p class="C9 V50">Ma Gesù gli rispose: «Non lo impedite, perché chi non è contro di voi, è per voi».</p>
<p class="C9 V51">Mentre stavano compiendosi i giorni in cui sarebbe stato elevato in alto, egli prese la ferma decisione di mettersi in cammino verso Gerusalemme</p>
<p class="C9 V52">e mandò messaggeri davanti a sé. Questi si incamminarono ed entrarono in un villaggio di Samaritani per preparargli l’ingresso.</p>
<p class="C9 V53">Ma essi non vollero riceverlo, perché era chiaramente in cammino verso Gerusalemme.</p>
<p class="C9 V54">Quando videro ciò, i discepoli Giacomo e Giovanni dissero: «Signore, vuoi che diciamo che scenda un fuoco dal cielo e li consumi?».</p>
<p class="C9 V55">Si voltò e li rimproverò.</p>
<p class="C9 V56">E si misero in cammino verso un altro villaggio.</p>
<p class="C9 V57">Mentre camminavano per la strada, un tale gli disse: «Ti seguirò dovunque tu vada».</p>
<p class="C9 V58">E Gesù gli rispose: «Le volpi hanno le loro tane e gli uccelli del cielo i loro nidi, ma il Figlio dell’uomo non ha dove posare il capo».</p>
<p class="C9 V59">A un altro disse: «Seguimi». E costui rispose: «Signore, permettimi di andare prima a seppellire mio padre».</p>
<p class="C9 V60">Gli replicò: «Lascia che i morti seppelliscano i loro morti; tu invece va’ e annuncia il regno di Dio».</p>
<p class="C9 V61">Un altro disse: «Ti seguirò, Signore; prima però lascia che io mi congedi da quelli di casa mia».</p>
<p class="C9 V62">Ma Gesù gli rispose: «Nessuno che mette mano all’aratro e poi si volge indietro è adatto per il regno di Dio». </p>
<p class="C10 V1">Dopo questi fatti il Signore designò altri settantadue e li inviò a due a due davanti a sé in ogni città e luogo dove stava per recarsi.</p>
<p class="C10 V2">Diceva loro: «La messe è abbondante, ma sono pochi gli operai! Pregate dunque il signore della messe, perché mandi operai nella sua messe!</p>
<p class="C10 V3">Andate: ecco, vi mando come agnelli in mezzo a lupi;</p>
<p class="C10 V4">non portate borsa, né sacca, né sandali e non fermatevi a salutare nessuno lungo la strada.</p>
<p class="C10 V5">In qualunque casa entriate, prima dite: “Pace a questa casa!”.</p>
<p class="C10 V6">Se vi sarà un figlio della pace, la vostra pace scenderà su di lui, altrimenti ritornerà su di voi.</p>
<p class="C10 V7">Restate in quella casa, mangiando e bevendo di quello che hanno, perché chi lavora ha diritto alla sua ricompensa. Non passate da una casa all’altra.</p>
<p class="C10 V8">Quando entrerete in una città e vi accoglieranno, mangiate quello che vi sarà offerto,</p>
<p class="C10 V9">guarite i malati che vi si trovano, e dite loro: “È vicino a voi il regno di Dio”.</p>
<p class="C10 V10">Ma quando entrerete in una città e non vi accoglieranno, uscite sulle sue piazze e dite:</p>
<p class="C10 V11">“Anche la polvere della vostra città, che si è attaccata ai nostri piedi, noi la scuotiamo contro di voi; sappiate però che il regno di Dio è vicino”.</p>
<p class="C10 V12">Io vi dico che, in quel giorno, Sòdoma sarà trattata meno duramente di quella città.</p>
<p class="C10 V13">Guai a te, Corazìn, guai a te, Betsàida! Perché, se a Tiro e a Sidone fossero avvenuti i prodigi che avvennero in mezzo a voi, già da tempo, vestite di sacco e cosparse di cenere, si sarebbero convertite.</p>
<p class="C10 V14">Ebbene, nel giudizio, Tiro e Sidone saranno trattate meno duramente di voi.</p>
<p class="C10 V15">E tu, Cafàrnao, sarai forse innalzata fino al cielo? Fino agli inferi precipiterai!</p>
<p class="C10 V16">Chi ascolta voi ascolta me, chi disprezza voi disprezza me. E chi disprezza me disprezza colui che mi ha mandato».</p>
<p class="C10 V17">I settantadue tornarono pieni di gioia, dicendo: «Signore, anche i demòni si sottomettono a noi nel tuo nome».</p>
<p class="C10 V18">Egli disse loro: «Vedevo Satana cadere dal cielo come una folgore.</p>
<p class="C10 V19">Ecco, io vi ho dato il potere di camminare sopra serpenti e scorpioni e sopra tutta la potenza del nemico: nulla potrà danneggiarvi.</p>
<p class="C10 V20">Non rallegratevi però perché i demòni si sottomettono a voi; rallegratevi piuttosto perché i vostri nomi sono scritti nei cieli».</p>
<p class="C10 V21">In quella stessa ora Gesù esultò di gioia nello Spirito Santo e disse: «Ti rendo lode, o Padre, Signore del cielo e della terra, perché hai nascosto queste cose ai sapienti e ai dotti e le hai rivelate ai piccoli. Sì, o Padre, perché così hai deciso nella tua benevolenza.</p>
<p class="C10 V22">Tutto è stato dato a me dal Padre mio e nessuno sa chi è il Figlio se non il Padre, né chi è il Padre se non il Figlio e colui al quale il Figlio vorrà rivelarlo».</p>
<p class="C10 V23">E, rivolto ai discepoli, in disparte, disse: «Beati gli occhi che vedono ciò che voi vedete.</p>
<p class="C10 V24">Io vi dico che molti profeti e re hanno voluto vedere ciò che voi guardate, ma non lo videro, e ascoltare ciò che voi ascoltate, ma non lo ascoltarono».</p>
<p class="C10 V25">Ed ecco, un dottore della Legge si alzò per metterlo alla prova e chiese: «Maestro, che cosa devo fare per ereditare la vita eterna?».</p>
<p class="C10 V26">Gesù gli disse: «Che cosa sta scritto nella Legge? Come leggi?».</p>
<p class="C10 V27">Costui rispose: «Amerai il Signore tuo Dio con tutto il tuo cuore, con tutta la tua anima, con tutta la tua forza e con tutta la tua mente, e il tuo prossimo come te stesso».</p>
<p class="C10 V28">Gli disse: «Hai risposto bene; fa’ questo e vivrai».</p>
<p class="C10 V29">Ma quello, volendo giustificarsi, disse a Gesù: «E chi è mio prossimo?».</p>
<p class="C10 V30">Gesù riprese: «Un uomo scendeva da Gerusalemme a Gerico e cadde nelle mani dei briganti, che gli portarono via tutto, lo percossero a sangue e se ne andarono, lasciandolo mezzo morto.</p>
<p class="C10 V31">Per caso, un sacerdote scendeva per quella medesima strada e, quando lo vide, passò oltre.</p>
<p class="C10 V32">Anche un levita, giunto in quel luogo, vide e passò oltre.</p>
<p class="C10 V33">Invece un Samaritano, che era in viaggio, passandogli accanto, vide e ne ebbe compassione.</p>
<p class="C10 V34">Gli si fece vicino, gli fasciò le ferite, versandovi olio e vino; poi lo caricò sulla sua cavalcatura, lo portò in un albergo e si prese cura di lui.</p>
<p class="C10 V35">Il giorno seguente, tirò fuori due denari e li diede all’albergatore, dicendo: “Abbi cura di lui; ciò che spenderai in più, te lo pagherò al mio ritorno”.</p>
<p class="C10 V36">Chi di questi tre ti sembra sia stato prossimo di colui che è caduto nelle mani dei briganti?».</p>
<p class="C10 V37">Quello rispose: «Chi ha avuto compassione di lui». Gesù gli disse: «Va’ e anche tu fa’ così».</p>
<p class="C10 V38">Mentre erano in cammino, entrò in un villaggio e una donna, di nome Marta, lo ospitò.</p>
<p class="C10 V39">Ella aveva una sorella, di nome Maria, la quale, seduta ai piedi del Signore, ascoltava la sua parola.</p>
<p class="C10 V40">Marta invece era distolta per i molti servizi. Allora si fece avanti e disse: «Signore, non t’importa nulla che mia sorella mi abbia lasciata sola a servire? Dille dunque che mi aiuti».</p>
<p class="C10 V41">Ma il Signore le rispose: «Marta, Marta, tu ti affanni e ti agiti per molte cose,</p>
<p class="C10 V42">ma di una cosa sola c’è bisogno. Maria ha scelto la parte migliore, che non le sarà tolta». </p>
<p class="C11 V1">Gesù si trovava in un luogo a pregare; quando ebbe finito, uno dei suoi discepoli gli disse: «Signore, insegnaci a pregare, come anche Giovanni ha insegnato ai suoi discepoli».</p>
<p class="C11 V2">Ed egli disse loro: «Quando pregate, dite: Padre, sia santificato il tuo nome, venga il tuo regno;</p>
<p class="C11 V3">dacci ogni giorno il nostro pane quotidiano,</p>
<p class="C11 V4">e perdona a noi i nostri peccati, anche noi infatti perdoniamo a ogni nostro debitore, e non abbandonarci alla tentazione».</p>
<p class="C11 V5">Poi disse loro: «Se uno di voi ha un amico e a mezzanotte va da lui a dirgli: “Amico, prestami tre pani,</p>
<p class="C11 V6">perché è giunto da me un amico da un viaggio e non ho nulla da offrirgli”,</p>
<p class="C11 V7">e se quello dall’interno gli risponde: “Non m’importunare, la porta è già chiusa, io e i miei bambini siamo a letto, non posso alzarmi per darti i pani”,</p>
<p class="C11 V8">vi dico che, anche se non si alzerà a darglieli perché è suo amico, almeno per la sua invadenza si alzerà a dargliene quanti gliene occorrono.</p>
<p class="C11 V9">Ebbene, io vi dico: chiedete e vi sarà dato, cercate e troverete, bussate e vi sarà aperto.</p>
<p class="C11 V10">Perché chiunque chiede riceve e chi cerca trova e a chi bussa sarà aperto.</p>
<p class="C11 V11">Quale padre tra voi, se il figlio gli chiede un pesce, gli darà una serpe al posto del pesce?</p>
<p class="C11 V12">O se gli chiede un uovo, gli darà uno scorpione?</p>
<p class="C11 V13">Se voi dunque, che siete cattivi, sapete dare cose buone ai vostri figli, quanto più il Padre vostro del cielo darà lo Spirito Santo a quelli che glielo chiedono!».</p>
<p class="C11 V14">Gesù stava scacciando un demonio che era muto. Uscito il demonio, il muto cominciò a parlare e le folle furono prese da stupore.</p>
<p class="C11 V15">Ma alcuni dissero: «È per mezzo di Beelzebùl, capo dei demòni, che egli scaccia i demòni».</p>
<p class="C11 V16">Altri poi, per metterlo alla prova, gli domandavano un segno dal cielo.</p>
<p class="C11 V17">Egli, conoscendo le loro intenzioni, disse: «Ogni regno diviso in se stesso va in rovina e una casa cade sull’altra.</p>
<p class="C11 V18">Ora, se anche Satana è diviso in se stesso, come potrà stare in piedi il suo regno? Voi dite che io scaccio i demòni per mezzo di Beelzebùl.</p>
<p class="C11 V19">Ma se io scaccio i demòni per mezzo di Beelzebùl, i vostri figli per mezzo di chi li scacciano? Per questo saranno loro i vostri giudici.</p>
<p class="C11 V20">Se invece io scaccio i demòni con il dito di Dio, allora è giunto a voi il regno di Dio.</p>
<p class="C11 V21">Quando un uomo forte, bene armato, fa la guardia al suo palazzo, ciò che possiede è al sicuro.</p>
<p class="C11 V22">Ma se arriva uno più forte di lui e lo vince, gli strappa via le armi nelle quali confidava e ne spartisce il bottino.</p>
<p class="C11 V23">Chi non è con me è contro di me, e chi non raccoglie con me disperde.</p>
<p class="C11 V24">Quando lo spirito impuro esce dall’uomo, si aggira per luoghi deserti cercando sollievo e, non trovandone, dice: “Ritornerò nella mia casa, da cui sono uscito”.</p>
<p class="C11 V25">Venuto, la trova spazzata e adorna.</p>
<p class="C11 V26">Allora va, prende altri sette spiriti peggiori di lui, vi entrano e vi prendono dimora. E l’ultima condizione di quell’uomo diventa peggiore della prima».</p>
<p class="C11 V27">Mentre diceva questo, una donna dalla folla alzò la voce e gli disse: «Beato il grembo che ti ha portato e il seno che ti ha allattato!».</p>
<p class="C11 V28">Ma egli disse: «Beati piuttosto coloro che ascoltano la parola di Dio e la osservano!».</p>
<p class="C11 V29">Mentre le folle si accalcavano, Gesù cominciò a dire: «Questa generazione è una generazione malvagia; essa cerca un segno, ma non le sarà dato alcun segno, se non il segno di Giona.</p>
<p class="C11 V30">Poiché, come Giona fu un segno per quelli di Ninive, così anche il Figlio dell’uomo lo sarà per questa generazione.</p>
<p class="C11 V31">Nel giorno del giudizio, la regina del Sud si alzerà contro gli uomini di questa generazione e li condannerà, perché ella venne dagli estremi confini della terra per ascoltare la sapienza di Salomone. Ed ecco, qui vi è uno più grande di Salomone.</p>
<p class="C11 V32">Nel giorno del giudizio, gli abitanti di Ninive si alzeranno contro questa generazione e la condanneranno, perché essi alla predicazione di Giona si convertirono. Ed ecco, qui vi è uno più grande di Giona.</p>
<p class="C11 V33">Nessuno accende una lampada e poi la mette in un luogo nascosto o sotto il moggio, ma sul candelabro, perché chi entra veda la luce.</p>
<p class="C11 V34">La lampada del corpo è il tuo occhio. Quando il tuo occhio è semplice, anche tutto il tuo corpo è luminoso; ma se è cattivo, anche il tuo corpo è tenebroso.</p>
<p class="C11 V35">Bada dunque che la luce che è in te non sia tenebra.</p>
<p class="C11 V36">Se dunque il tuo corpo è tutto luminoso, senza avere alcuna parte nelle tenebre, sarà tutto nella luce, come quando la lampada ti illumina con il suo fulgore».</p>
<p class="C11 V37">Mentre stava parlando, un fariseo lo invitò a pranzo. Egli andò e si mise a tavola.</p>
<p class="C11 V38">Il fariseo vide e si meravigliò che non avesse fatto le abluzioni prima del pranzo.</p>
<p class="C11 V39">Allora il Signore gli disse: «Voi farisei pulite l’esterno del bicchiere e del piatto, ma il vostro interno è pieno di avidità e di cattiveria.</p>
<p class="C11 V40">Stolti! Colui che ha fatto l’esterno non ha forse fatto anche l’interno?</p>
<p class="C11 V41">Date piuttosto in elemosina quello che c’è dentro, ed ecco, per voi tutto sarà puro.</p>
<p class="C11 V42">Ma guai a voi, farisei, che pagate la decima sulla menta, sulla ruta e su tutte le erbe, e lasciate da parte la giustizia e l’amore di Dio. Queste invece erano le cose da fare, senza trascurare quelle.</p>
<p class="C11 V43">Guai a voi, farisei, che amate i primi posti nelle sinagoghe e i saluti sulle piazze.</p>
<p class="C11 V44">Guai a voi, perché siete come quei sepolcri che non si vedono e la gente vi passa sopra senza saperlo».</p>
<p class="C11 V45">Intervenne uno dei dottori della Legge e gli disse: «Maestro, dicendo questo, tu offendi anche noi».</p>
<p class="C11 V46">Egli rispose: «Guai anche a voi, dottori della Legge, che caricate gli uomini di pesi insopportabili, e quei pesi voi non li toccate nemmeno con un dito!</p>
<p class="C11 V47">Guai a voi, che costruite i sepolcri dei profeti, e i vostri padri li hanno uccisi.</p>
<p class="C11 V48">Così voi testimoniate e approvate le opere dei vostri padri: essi li uccisero e voi costruite.</p>
<p class="C11 V49">Per questo la sapienza di Dio ha detto: “Manderò loro profeti e apostoli ed essi li uccideranno e perseguiteranno”,</p>
<p class="C11 V50">perché a questa generazione sia chiesto conto del sangue di tutti i profeti, versato fin dall’inizio del mondo:</p>
<p class="C11 V51">dal sangue di Abele fino al sangue di Zaccaria, che fu ucciso tra l’altare e il santuario. Sì, io vi dico, ne sarà chiesto conto a questa generazione.</p>
<p class="C11 V52">Guai a voi, dottori della Legge, che avete portato via la chiave della conoscenza; voi non siete entrati, e a quelli che volevano entrare voi l’avete impedito».</p>
<p class="C11 V53">Quando fu uscito di là, gli scribi e i farisei cominciarono a trattarlo in modo ostile e a farlo parlare su molti argomenti,</p>
<p class="C11 V54">tendendogli insidie, per sorprenderlo in qualche parola uscita dalla sua stessa bocca. </p>
<p class="C12 V1">Intanto si erano radunate migliaia di persone, al punto che si calpestavano a vicenda, e Gesù cominciò a dire anzitutto ai suoi discepoli: «Guardatevi bene dal lievito dei farisei, che è l’ipocrisia.</p>
<p class="C12 V2">Non c’è nulla di nascosto che non sarà svelato, né di segreto che non sarà conosciuto.</p>
<p class="C12 V3">Quindi ciò che avrete detto nelle tenebre sarà udito in piena luce, e ciò che avrete detto all’orecchio nelle stanze più interne sarà annunciato dalle terrazze.</p>
<p class="C12 V4">Dico a voi, amici miei: non abbiate paura di quelli che uccidono il corpo e dopo questo non possono fare più nulla.</p>
<p class="C12 V5">Vi mostrerò invece di chi dovete aver paura: temete colui che, dopo aver ucciso, ha il potere di gettare nella Geènna. Sì, ve lo dico, temete costui.</p>
<p class="C12 V6">Cinque passeri non si vendono forse per due soldi? Eppure nemmeno uno di essi è dimenticato davanti a Dio.</p>
<p class="C12 V7">Anche i capelli del vostro capo sono tutti contati. Non abbiate paura: valete più di molti passeri!</p>
<p class="C12 V8">Io vi dico: chiunque mi riconoscerà davanti agli uomini, anche il Figlio dell’uomo lo riconoscerà davanti agli angeli di Dio;</p>
<p class="C12 V9">ma chi mi rinnegherà davanti agli uomini, sarà rinnegato davanti agli angeli di Dio.</p>
<p class="C12 V10">Chiunque parlerà contro il Figlio dell’uomo, gli sarà perdonato; ma a chi bestemmierà lo Spirito Santo, non sarà perdonato.</p>
<p class="C12 V11">Quando vi porteranno davanti alle sinagoghe, ai magistrati e alle autorità, non preoccupatevi di come o di che cosa discolparvi, o di che cosa dire,</p>
<p class="C12 V12">perché lo Spirito Santo vi insegnerà in quel momento ciò che bisogna dire».</p>
<p class="C12 V13">Uno della folla gli disse: «Maestro, di’ a mio fratello che divida con me l’eredità».</p>
<p class="C12 V14">Ma egli rispose: «O uomo, chi mi ha costituito giudice o mediatore sopra di voi?».</p>
<p class="C12 V15">E disse loro: «Fate attenzione e tenetevi lontani da ogni cupidigia perché, anche se uno è nell’abbondanza, la sua vita non dipende da ciò che egli possiede».</p>
<p class="C12 V16">Poi disse loro una parabola: «La campagna di un uomo ricco aveva dato un raccolto abbondante.</p>
<p class="C12 V17">Egli ragionava tra sé: “Che farò, poiché non ho dove mettere i miei raccolti?</p>
<p class="C12 V18">Farò così – disse –: demolirò i miei magazzini e ne costruirò altri più grandi e vi raccoglierò tutto il grano e i miei beni.</p>
<p class="C12 V19">Poi dirò a me stesso: Anima mia, hai a disposizione molti beni, per molti anni; ripòsati, mangia, bevi e divèrtiti!”.</p>
<p class="C12 V20">Ma Dio gli disse: “Stolto, questa notte stessa ti sarà richiesta la tua vita. E quello che hai preparato, di chi sarà?”.</p>
<p class="C12 V21">Così è di chi accumula tesori per sé e non si arricchisce presso Dio».</p>
<p class="C12 V22">Poi disse ai suoi discepoli: «Per questo io vi dico: non preoccupatevi per la vita, di quello che mangerete; né per il corpo, di quello che indosserete.</p>
<p class="C12 V23">La vita infatti vale più del cibo e il corpo più del vestito.</p>
<p class="C12 V24">Guardate i corvi: non séminano e non mietono, non hanno dispensa né granaio, eppure Dio li nutre. Quanto più degli uccelli valete voi!</p>
<p class="C12 V25">Chi di voi, per quanto si preoccupi, può allungare anche di poco la propria vita?</p>
<p class="C12 V26">Se non potete fare neppure così poco, perché vi preoccupate per il resto?</p>
<p class="C12 V27">Guardate come crescono i gigli: non faticano e non filano. Eppure io vi dico: neanche Salomone, con tutta la sua gloria, vestiva come uno di loro.</p>
<p class="C12 V28">Se dunque Dio veste così bene l’erba nel campo, che oggi c’è e domani si getta nel forno, quanto più farà per voi, gente di poca fede.</p>
<p class="C12 V29">E voi, non state a domandarvi che cosa mangerete e berrete, e non state in ansia:</p>
<p class="C12 V30">di tutte queste cose vanno in cerca i pagani di questo mondo; ma il Padre vostro sa che ne avete bisogno.</p>
<p class="C12 V31">Cercate piuttosto il suo regno, e queste cose vi saranno date in aggiunta.</p>
<p class="C12 V32">Non temere, piccolo gregge, perché al Padre vostro è piaciuto dare a voi il Regno.</p>
<p class="C12 V33">Vendete ciò che possedete e datelo in elemosina; fatevi borse che non invecchiano, un tesoro sicuro nei cieli, dove ladro non arriva e tarlo non consuma.</p>
<p class="C12 V34">Perché, dov’è il vostro tesoro, là sarà anche il vostro cuore.</p>
<p class="C12 V35">Siate pronti, con le vesti strette ai fianchi e le lampade accese;</p>
<p class="C12 V36">siate simili a quelli che aspettano il loro padrone quando torna dalle nozze, in modo che, quando arriva e bussa, gli aprano subito.</p>
<p class="C12 V37">Beati quei servi che il padrone al suo ritorno troverà ancora svegli; in verità io vi dico, si stringerà le vesti ai fianchi, li farà mettere a tavola e passerà a servirli.</p>
<p class="C12 V38">E se, giungendo nel mezzo della notte o prima dell’alba, li troverà così, beati loro!</p>
<p class="C12 V39">Cercate di capire questo: se il padrone di casa sapesse a quale ora viene il ladro, non si lascerebbe scassinare la casa.</p>
<p class="C12 V40">Anche voi tenetevi pronti perché, nell’ora che non immaginate, viene il Figlio dell’uomo».</p>
<p class="C12 V41">Allora Pietro disse: «Signore, questa parabola la dici per noi o anche per tutti?».</p>
<p class="C12 V42">Il Signore rispose: «Chi è dunque l’amministratore fidato e prudente, che il padrone metterà a capo della sua servitù per dare la razione di cibo a tempo debito?</p>
<p class="C12 V43">Beato quel servo che il padrone, arrivando, troverà ad agire così.</p>
<p class="C12 V44">Davvero io vi dico che lo metterà a capo di tutti i suoi averi.</p>
<p class="C12 V45">Ma se quel servo dicesse in cuor suo: “Il mio padrone tarda a venire” e cominciasse a percuotere i servi e le serve, a mangiare, a bere e a ubriacarsi,</p>
<p class="C12 V46">il padrone di quel servo arriverà un giorno in cui non se l’aspetta e a un’ora che non sa, lo punirà severamente e gli infliggerà la sorte che meritano gli infedeli.</p>
<p class="C12 V47">Il servo che, conoscendo la volontà del padrone, non avrà disposto o agito secondo la sua volontà, riceverà molte percosse;</p>
<p class="C12 V48">quello invece che, non conoscendola, avrà fatto cose meritevoli di percosse, ne riceverà poche. A chiunque fu dato molto, molto sarà chiesto; a chi fu affidato molto, sarà richiesto molto di più.</p>
<p class="C12 V49">Sono venuto a gettare fuoco sulla terra, e quanto vorrei che fosse già acceso!</p>
<p class="C12 V50">Ho un battesimo nel quale sarò battezzato, e come sono angosciato finché non sia compiuto!</p>
<p class="C12 V51">Pensate che io sia venuto a portare pace sulla terra? No, io vi dico, ma divisione.</p>
<p class="C12 V52">D’ora innanzi, se in una famiglia vi sono cinque persone, saranno divisi tre contro due e due contro tre;</p>
<p class="C12 V53">si divideranno padre contro figlio e figlio contro padre, madre contro figlia e figlia contro madre, suocera contro nuora e nuora contro suocera».</p>
<p class="C12 V54">Diceva ancora alle folle: «Quando vedete una nuvola salire da ponente, subito dite: “Arriva la pioggia”, e così accade.</p>
<p class="C12 V55">E quando soffia lo scirocco, dite: “Farà caldo”, e così accade.</p>
<p class="C12 V56">Ipocriti! Sapete valutare l’aspetto della terra e del cielo; come mai questo tempo non sapete valutarlo?</p>
<p class="C12 V57">E perché non giudicate voi stessi ciò che è giusto?</p>
<p class="C12 V58">Quando vai con il tuo avversario davanti al magistrato, lungo la strada cerca di trovare un accordo con lui, per evitare che ti trascini davanti al giudice e il giudice ti consegni all’esattore dei debiti e costui ti getti in prigione.</p>
<p class="C12 V59">Io ti dico: non uscirai di là finché non avrai pagato fino all’ultimo spicciolo». </p>
<p class="C13 V1">In quello stesso tempo si presentarono alcuni a riferirgli il fatto di quei Galilei, il cui sangue Pilato aveva fatto scorrere insieme a quello dei loro sacrifici.</p>
<p class="C13 V2">Prendendo la parola, Gesù disse loro: «Credete che quei Galilei fossero più peccatori di tutti i Galilei, per aver subìto tale sorte?</p>
<p class="C13 V3">No, io vi dico, ma se non vi convertite, perirete tutti allo stesso modo.</p>
<p class="C13 V4">O quelle diciotto persone, sulle quali crollò la torre di Sìloe e le uccise, credete che fossero più colpevoli di tutti gli abitanti di Gerusalemme?</p>
<p class="C13 V5">No, io vi dico, ma se non vi convertite, perirete tutti allo stesso modo».</p>
<p class="C13 V6">Diceva anche questa parabola: «Un tale aveva piantato un albero di fichi nella sua vigna e venne a cercarvi frutti, ma non ne trovò.</p>
<p class="C13 V7">Allora disse al vignaiolo: “Ecco, sono tre anni che vengo a cercare frutti su quest’albero, ma non ne trovo. Taglialo dunque! Perché deve sfruttare il terreno?”.</p>
<p class="C13 V8">Ma quello gli rispose: “Padrone, lascialo ancora quest’anno, finché gli avrò zappato attorno e avrò messo il concime.</p>
<p class="C13 V9">Vedremo se porterà frutti per l’avvenire; se no, lo taglierai”».</p>
<p class="C13 V10">Stava insegnando in una sinagoga in giorno di sabato.</p>
<p class="C13 V11">C’era là una donna che uno spirito teneva inferma da diciotto anni; era curva e non riusciva in alcun modo a stare diritta.</p>
<p class="C13 V12">Gesù la vide, la chiamò a sé e le disse: «Donna, sei liberata dalla tua malattia».</p>
<p class="C13 V13">Impose le mani su di lei e subito quella si raddrizzò e glorificava Dio.</p>
<p class="C13 V14">Ma il capo della sinagoga, sdegnato perché Gesù aveva operato quella guarigione di sabato, prese la parola e disse alla folla: «Ci sono sei giorni in cui si deve lavorare; in quelli dunque venite a farvi guarire e non in giorno di sabato».</p>
<p class="C13 V15">Il Signore gli replicò: «Ipocriti, non è forse vero che, di sabato, ciascuno di voi slega il suo bue o l’asino dalla mangiatoia, per condurlo ad abbeverarsi?</p>
<p class="C13 V16">E questa figlia di Abramo, che Satana ha tenuto prigioniera per ben diciotto anni, non doveva essere liberata da questo legame nel giorno di sabato?».</p>
<p class="C13 V17">Quando egli diceva queste cose, tutti i suoi avversari si vergognavano, mentre la folla intera esultava per tutte le meraviglie da lui compiute.</p>
<p class="C13 V18">Diceva dunque: «A che cosa è simile il regno di Dio, e a che cosa lo posso paragonare?</p>
<p class="C13 V19">È simile a un granello di senape, che un uomo prese e gettò nel suo giardino; crebbe, divenne un albero e gli uccelli del cielo vennero a fare il nido fra i suoi rami».</p>
<p class="C13 V20">E disse ancora: «A che cosa posso paragonare il regno di Dio?</p>
<p class="C13 V21">È simile al lievito, che una donna prese e mescolò in tre misure di farina, finché non fu tutta lievitata».</p>
<p class="C13 V22">Passava insegnando per città e villaggi, mentre era in cammino verso Gerusalemme.</p>
<p class="C13 V23">Un tale gli chiese: «Signore, sono pochi quelli che si salvano?». Disse loro:</p>
<p class="C13 V24">«Sforzatevi di entrare per la porta stretta, perché molti, io vi dico, cercheranno di entrare, ma non ci riusciranno.</p>
<p class="C13 V25">Quando il padrone di casa si alzerà e chiuderà la porta, voi, rimasti fuori, comincerete a bussare alla porta, dicendo: “Signore, aprici!”. Ma egli vi risponderà: “Non so di dove siete”.</p>
<p class="C13 V26">Allora comincerete a dire: “Abbiamo mangiato e bevuto in tua presenza e tu hai insegnato nelle nostre piazze”.</p>
<p class="C13 V27">Ma egli vi dichiarerà: “Voi, non so di dove siete. Allontanatevi da me, voi tutti operatori di ingiustizia!”.</p>
<p class="C13 V28">Là ci sarà pianto e stridore di denti, quando vedrete Abramo, Isacco e Giacobbe e tutti i profeti nel regno di Dio, voi invece cacciati fuori.</p>
<p class="C13 V29">Verranno da oriente e da occidente, da settentrione e da mezzogiorno e siederanno a mensa nel regno di Dio.</p>
<p class="C13 V30">Ed ecco, vi sono ultimi che saranno primi, e vi sono primi che saranno ultimi».</p>
<p class="C13 V31">In quel momento si avvicinarono alcuni farisei a dirgli: «Parti e vattene via di qui, perché Erode ti vuole uccidere».</p>
<p class="C13 V32">Egli rispose loro: «Andate a dire a quella volpe: “Ecco, io scaccio demòni e compio guarigioni oggi e domani; e il terzo giorno la mia opera è compiuta.</p>
<p class="C13 V33">Però è necessario che oggi, domani e il giorno seguente io prosegua nel cammino, perché non è possibile che un profeta muoia fuori di Gerusalemme”.</p>
<p class="C13 V34">Gerusalemme, Gerusalemme, tu che uccidi i profeti e lapidi quelli che sono stati mandati a te: quante volte ho voluto raccogliere i tuoi figli, come una chioccia i suoi pulcini sotto le ali, e voi non avete voluto!</p>
<p class="C13 V35">Ecco, la vostra casa è abbandonata a voi! Vi dico infatti che non mi vedrete, finché verrà il tempo in cui direte: Benedetto colui che viene nel nome del Signore!». </p>
<p class="C14 V1">Un sabato si recò a casa di uno dei capi dei farisei per pranzare ed essi stavano a osservarlo.</p>
<p class="C14 V2">Ed ecco, davanti a lui vi era un uomo malato di idropisìa.</p>
<p class="C14 V3">Rivolgendosi ai dottori della Legge e ai farisei, Gesù disse: «È lecito o no guarire di sabato?».</p>
<p class="C14 V4">Ma essi tacquero. Egli lo prese per mano, lo guarì e lo congedò.</p>
<p class="C14 V5">Poi disse loro: «Chi di voi, se un figlio o un bue gli cade nel pozzo, non lo tirerà fuori subito in giorno di sabato?».</p>
<p class="C14 V6">E non potevano rispondere nulla a queste parole.</p>
<p class="C14 V7">Diceva agli invitati una parabola, notando come sceglievano i primi posti:</p>
<p class="C14 V8">«Quando sei invitato a nozze da qualcuno, non metterti al primo posto, perché non ci sia un altro invitato più degno di te,</p>
<p class="C14 V9">e colui che ha invitato te e lui venga a dirti: “Cedigli il posto!”. Allora dovrai con vergogna occupare l’ultimo posto.</p>
<p class="C14 V10">Invece, quando sei invitato, va’ a metterti all’ultimo posto, perché quando viene colui che ti ha invitato ti dica: “Amico, vieni più avanti!”. Allora ne avrai onore davanti a tutti i commensali.</p>
<p class="C14 V11">Perché chiunque si esalta sarà umiliato, e chi si umilia sarà esaltato».</p>
<p class="C14 V12">Disse poi a colui che l’aveva invitato: «Quando offri un pranzo o una cena, non invitare i tuoi amici né i tuoi fratelli né i tuoi parenti né i ricchi vicini, perché a loro volta non ti invitino anch’essi e tu abbia il contraccambio.</p>
<p class="C14 V13">Al contrario, quando offri un banchetto, invita poveri, storpi, zoppi, ciechi;</p>
<p class="C14 V14">e sarai beato perché non hanno da ricambiarti. Riceverai infatti la tua ricompensa alla risurrezione dei giusti».</p>
<p class="C14 V15">Uno dei commensali, avendo udito questo, gli disse: «Beato chi prenderà cibo nel regno di Dio!».</p>
<p class="C14 V16">Gli rispose: «Un uomo diede una grande cena e fece molti inviti.</p>
<p class="C14 V17">All’ora della cena, mandò il suo servo a dire agli invitati: “Venite, è pronto”.</p>
<p class="C14 V18">Ma tutti, uno dopo l’altro, cominciarono a scusarsi. Il primo gli disse: “Ho comprato un campo e devo andare a vederlo; ti prego di scusarmi”.</p>
<p class="C14 V19">Un altro disse: “Ho comprato cinque paia di buoi e vado a provarli; ti prego di scusarmi”.</p>
<p class="C14 V20">Un altro disse: “Mi sono appena sposato e perciò non posso venire”.</p>
<p class="C14 V21">Al suo ritorno il servo riferì tutto questo al suo padrone. Allora il padrone di casa, adirato, disse al servo: “Esci subito per le piazze e per le vie della città e conduci qui i poveri, gli storpi, i ciechi e gli zoppi”.</p>
<p class="C14 V22">Il servo disse: “Signore, è stato fatto come hai ordinato, ma c’è ancora posto”.</p>
<p class="C14 V23">Il padrone allora disse al servo: “Esci per le strade e lungo le siepi e costringili ad entrare, perché la mia casa si riempia.</p>
<p class="C14 V24">Perché io vi dico: nessuno di quelli che erano stati invitati gusterà la mia cena”».</p>
<p class="C14 V25">Una folla numerosa andava con lui. Egli si voltò e disse loro:</p>
<p class="C14 V26">«Se uno viene a me e non mi ama più di quanto ami suo padre, la madre, la moglie, i figli, i fratelli, le sorelle e perfino la propria vita, non può essere mio discepolo.</p>
<p class="C14 V27">Colui che non porta la propria croce e non viene dietro a me, non può essere mio discepolo.</p>
<p class="C14 V28">Chi di voi, volendo costruire una torre, non siede prima a calcolare la spesa e a vedere se ha i mezzi per portarla a termine?</p>
<p class="C14 V29">Per evitare che, se getta le fondamenta e non è in grado di finire il lavoro, tutti coloro che vedono comincino a deriderlo,</p>
<p class="C14 V30">dicendo: “Costui ha iniziato a costruire, ma non è stato capace di finire il lavoro”.</p>
<p class="C14 V31">Oppure quale re, partendo in guerra contro un altro re, non siede prima a esaminare se può affrontare con diecimila uomini chi gli viene incontro con ventimila?</p>
<p class="C14 V32">Se no, mentre l’altro è ancora lontano, gli manda dei messaggeri per chiedere pace.</p>
<p class="C14 V33">Così chiunque di voi non rinuncia a tutti i suoi averi, non può essere mio discepolo.</p>
<p class="C14 V34">Buona cosa è il sale, ma se anche il sale perde il sapore, con che cosa verrà salato?</p>
<p class="C14 V35">Non serve né per la terra né per il concime e così lo buttano via. Chi ha orecchi per ascoltare, ascolti». </p>
<p class="C15 V1">Si avvicinavano a lui tutti i pubblicani e i peccatori per ascoltarlo.</p>
<p class="C15 V2">I farisei e gli scribi mormoravano dicendo: «Costui accoglie i peccatori e mangia con loro».</p>
<p class="C15 V3">Ed egli disse loro questa parabola: </p>
<p class="C15 V4">«Chi di voi, se ha cento pecore e ne perde una, non lascia le novantanove nel deserto e va in cerca di quella perduta, finché non la trova?</p>
<p class="C15 V5">Quando l’ha trovata, pieno di gioia se la carica sulle spalle,</p>
<p class="C15 V6">va a casa, chiama gli amici e i vicini, e dice loro: “Rallegratevi con me, perché ho trovato la mia pecora, quella che si era perduta”.</p>
<p class="C15 V7">Io vi dico: così vi sarà gioia nel cielo per un solo peccatore che si converte, più che per novantanove giusti i quali non hanno bisogno di conversione.</p>
<p class="C15 V8">Oppure, quale donna, se ha dieci monete e ne perde una, non accende la lampada e spazza la casa e cerca accuratamente finché non la trova?</p>
<p class="C15 V9">E dopo averla trovata, chiama le amiche e le vicine, e dice: “Rallegratevi con me, perché ho trovato la moneta che avevo perduto”.</p>
<p class="C15 V10">Così, io vi dico, vi è gioia davanti agli angeli di Dio per un solo peccatore che si converte».</p>
<p class="C15 V11">Disse ancora: «Un uomo aveva due figli.</p>
<p class="C15 V12">Il più giovane dei due disse al padre: “Padre, dammi la parte di patrimonio che mi spetta”. Ed egli divise tra loro le sue sostanze.</p>
<p class="C15 V13">Pochi giorni dopo, il figlio più giovane, raccolte tutte le sue cose, partì per un paese lontano e là sperperò il suo patrimonio vivendo in modo dissoluto.</p>
<p class="C15 V14">Quando ebbe speso tutto, sopraggiunse in quel paese una grande carestia ed egli cominciò a trovarsi nel bisogno.</p>
<p class="C15 V15">Allora andò a mettersi al servizio di uno degli abitanti di quella regione, che lo mandò nei suoi campi a pascolare i porci.</p>
<p class="C15 V16">Avrebbe voluto saziarsi con le carrube di cui si nutrivano i porci; ma nessuno gli dava nulla.</p>
<p class="C15 V17">Allora ritornò in sé e disse: “Quanti salariati di mio padre hanno pane in abbondanza e io qui muoio di fame!</p>
<p class="C15 V18">Mi alzerò, andrò da mio padre e gli dirò: Padre, ho peccato verso il Cielo e davanti a te;</p>
<p class="C15 V19">non sono più degno di essere chiamato tuo figlio. Trattami come uno dei tuoi salariati”.</p>
<p class="C15 V20">Si alzò e tornò da suo padre. Quando era ancora lontano, suo padre lo vide, ebbe compassione, gli corse incontro, gli si gettò al collo e lo baciò.</p>
<p class="C15 V21">Il figlio gli disse: “Padre, ho peccato verso il Cielo e davanti a te; non sono più degno di essere chiamato tuo figlio”.</p>
<p class="C15 V22">Ma il padre disse ai servi: “Presto, portate qui il vestito più bello e fateglielo indossare, mettetegli l’anello al dito e i sandali ai piedi.</p>
<p class="C15 V23">Prendete il vitello grasso, ammazzatelo, mangiamo e facciamo festa,</p>
<p class="C15 V24">perché questo mio figlio era morto ed è tornato in vita, era perduto ed è stato ritrovato”. E cominciarono a far festa.</p>
<p class="C15 V25">Il figlio maggiore si trovava nei campi. Al ritorno, quando fu vicino a casa, udì la musica e le danze;</p>
<p class="C15 V26">chiamò uno dei servi e gli domandò che cosa fosse tutto questo.</p>
<p class="C15 V27">Quello gli rispose: “Tuo fratello è qui e tuo padre ha fatto ammazzare il vitello grasso, perché lo ha riavuto sano e salvo”.</p>
<p class="C15 V28">Egli si indignò, e non voleva entrare. Suo padre allora uscì a supplicarlo.</p>
<p class="C15 V29">Ma egli rispose a suo padre: “Ecco, io ti servo da tanti anni e non ho mai disobbedito a un tuo comando, e tu non mi hai mai dato un capretto per far festa con i miei amici.</p>
<p class="C15 V30">Ma ora che è tornato questo tuo figlio, il quale ha divorato le tue sostanze con le prostitute, per lui hai ammazzato il vitello grasso”.</p>
<p class="C15 V31">Gli rispose il padre: “Figlio, tu sei sempre con me e tutto ciò che è mio è tuo;</p>
<p class="C15 V32">ma bisognava far festa e rallegrarsi, perché questo tuo fratello era morto ed è tornato in vita, era perduto ed è stato ritrovato”». </p>
<p class="C16 V1">Diceva anche ai discepoli: «Un uomo ricco aveva un amministratore, e questi fu accusato dinanzi a lui di sperperare i suoi averi.</p>
<p class="C16 V2">Lo chiamò e gli disse: “Che cosa sento dire di te? Rendi conto della tua amministrazione, perché non potrai più amministrare”.</p>
<p class="C16 V3">L’amministratore disse tra sé: “Che cosa farò, ora che il mio padrone mi toglie l’amministrazione? Zappare, non ne ho la forza; mendicare, mi vergogno.</p>
<p class="C16 V4">So io che cosa farò perché, quando sarò stato allontanato dall’amministrazione, ci sia qualcuno che mi accolga in casa sua”.</p>
<p class="C16 V5">Chiamò uno per uno i debitori del suo padrone e disse al primo: “Tu quanto devi al mio padrone?”.</p>
<p class="C16 V6">Quello rispose: “Cento barili d’olio”. Gli disse: “Prendi la tua ricevuta, siediti subito e scrivi cinquanta”.</p>
<p class="C16 V7">Poi disse a un altro: “Tu quanto devi?”. Rispose: “Cento misure di grano”. Gli disse: “Prendi la tua ricevuta e scrivi ottanta”.</p>
<p class="C16 V8">Il padrone lodò quell’amministratore disonesto, perché aveva agito con scaltrezza. I figli di questo mondo, infatti, verso i loro pari sono più scaltri dei figli della luce.</p>
<p class="C16 V9">Ebbene, io vi dico: fatevi degli amici con la ricchezza disonesta, perché, quando questa verrà a mancare, essi vi accolgano nelle dimore eterne.</p>
<p class="C16 V10">Chi è fedele in cose di poco conto, è fedele anche in cose importanti; e chi è disonesto in cose di poco conto, è disonesto anche in cose importanti.</p>
<p class="C16 V11">Se dunque non siete stati fedeli nella ricchezza disonesta, chi vi affiderà quella vera?</p>
<p class="C16 V12">E se non siete stati fedeli nella ricchezza altrui, chi vi darà la vostra?</p>
<p class="C16 V13">Nessun servitore può servire due padroni, perché o odierà l’uno e amerà l’altro, oppure si affezionerà all’uno e disprezzerà l’altro. Non potete servire Dio e la ricchezza».</p>
<p class="C16 V14">I farisei, che erano attaccati al denaro, ascoltavano tutte queste cose e si facevano beffe di lui.</p>
<p class="C16 V15">Egli disse loro: «Voi siete quelli che si ritengono giusti davanti agli uomini, ma Dio conosce i vostri cuori: ciò che fra gli uomini viene esaltato, davanti a Dio è cosa abominevole.</p>
<p class="C16 V16">La Legge e i Profeti fino a Giovanni: da allora in poi viene annunciato il regno di Dio e ognuno si sforza di entrarvi.</p>
<p class="C16 V17">È più facile che passino il cielo e la terra, anziché cada un solo trattino della Legge.</p>
<p class="C16 V18">Chiunque ripudia la propria moglie e ne sposa un’altra, commette adulterio; chi sposa una donna ripudiata dal marito, commette adulterio.</p>
<p class="C16 V19">C’era un uomo ricco, che indossava vestiti di porpora e di lino finissimo, e ogni giorno si dava a lauti banchetti.</p>
<p class="C16 V20">Un povero, di nome Lazzaro, stava alla sua porta, coperto di piaghe,</p>
<p class="C16 V21">bramoso di sfamarsi con quello che cadeva dalla tavola del ricco; ma erano i cani che venivano a leccare le sue piaghe.</p>
<p class="C16 V22">Un giorno il povero morì e fu portato dagli angeli accanto ad Abramo. Morì anche il ricco e fu sepolto.</p>
<p class="C16 V23">Stando negli inferi fra i tormenti, alzò gli occhi e vide di lontano Abramo, e Lazzaro accanto a lui.</p>
<p class="C16 V24">Allora gridando disse: “Padre Abramo, abbi pietà di me e manda Lazzaro a intingere nell’acqua la punta del dito e a bagnarmi la lingua, perché soffro terribilmente in questa fiamma”.</p>
<p class="C16 V25">Ma Abramo rispose: “Figlio, ricòrdati che, nella vita, tu hai ricevuto i tuoi beni, e Lazzaro i suoi mali; ma ora in questo modo lui è consolato, tu invece sei in mezzo ai tormenti.</p>
<p class="C16 V26">Per di più, tra noi e voi è stato fissato un grande abisso: coloro che di qui vogliono passare da voi, non possono, né di lì possono giungere fino a noi”.</p>
<p class="C16 V27">E quello replicò: “Allora, padre, ti prego di mandare Lazzaro a casa di mio padre,</p>
<p class="C16 V28">perché ho cinque fratelli. Li ammonisca severamente, perché non vengano anch’essi in questo luogo di tormento”.</p>
<p class="C16 V29">Ma Abramo rispose: “Hanno Mosè e i Profeti; ascoltino loro”.</p>
<p class="C16 V30">E lui replicò: “No, padre Abramo, ma se dai morti qualcuno andrà da loro, si convertiranno”.</p>
<p class="C16 V31">Abramo rispose: “Se non ascoltano Mosè e i Profeti, non saranno persuasi neanche se uno risorgesse dai morti”». </p>
<p class="C17 V1">Disse ai suoi discepoli: «È inevitabile che vengano scandali, ma guai a colui a causa del quale vengono.</p>
<p class="C17 V2">È meglio per lui che gli venga messa al collo una macina da mulino e sia gettato nel mare, piuttosto che scandalizzare uno di questi piccoli.</p>
<p class="C17 V3">State attenti a voi stessi! Se il tuo fratello commetterà una colpa, rimproveralo; ma se si pentirà, perdonagli.</p>
<p class="C17 V4">E se commetterà una colpa sette volte al giorno contro di te e sette volte ritornerà a te dicendo: “Sono pentito”, tu gli perdonerai».</p>
<p class="C17 V5">Gli apostoli dissero al Signore: </p>
<p class="C17 V6">«Accresci in noi la fede!». Il Signore rispose: «Se aveste fede quanto un granello di senape, potreste dire a questo gelso: “Sràdicati e vai a piantarti nel mare”, ed esso vi obbedirebbe.</p>
<p class="C17 V7">Chi di voi, se ha un servo ad arare o a pascolare il gregge, gli dirà, quando rientra dal campo: “Vieni subito e mettiti a tavola”?</p>
<p class="C17 V8">Non gli dirà piuttosto: “Prepara da mangiare, stringiti le vesti ai fianchi e servimi, finché avrò mangiato e bevuto, e dopo mangerai e berrai tu”?</p>
<p class="C17 V9">Avrà forse gratitudine verso quel servo, perché ha eseguito gli ordini ricevuti?</p>
<p class="C17 V10">Così anche voi, quando avrete fatto tutto quello che vi è stato ordinato, dite: “Siamo servi inutili. Abbiamo fatto quanto dovevamo fare”».</p>
<p class="C17 V11">Lungo il cammino verso Gerusalemme, Gesù attraversava la Samaria e la Galilea.</p>
<p class="C17 V12">Entrando in un villaggio, gli vennero incontro dieci lebbrosi, che si fermarono a distanza</p>
<p class="C17 V13">e dissero ad alta voce: «Gesù, maestro, abbi pietà di noi!».</p>
<p class="C17 V14">Appena li vide, Gesù disse loro: «Andate a presentarvi ai sacerdoti». E mentre essi andavano, furono purificati.</p>
<p class="C17 V15">Uno di loro, vedendosi guarito, tornò indietro lodando Dio a gran voce,</p>
<p class="C17 V16">e si prostrò davanti a Gesù, ai suoi piedi, per ringraziarlo. Era un Samaritano.</p>
<p class="C17 V17">Ma Gesù osservò: «Non ne sono stati purificati dieci? E gli altri nove dove sono?</p>
<p class="C17 V18">Non si è trovato nessuno che tornasse indietro a rendere gloria a Dio, all’infuori di questo straniero?».</p>
<p class="C17 V19">E gli disse: «Àlzati e va’; la tua fede ti ha salvato!».</p>
<p class="C17 V20">I farisei gli domandarono: «Quando verrà il regno di Dio?». Egli rispose loro: «Il regno di Dio non viene in modo da attirare l’attenzione,</p>
<p class="C17 V21">e nessuno dirà: “Eccolo qui”, oppure: “Eccolo là”. Perché, ecco, il regno di Dio è in mezzo a voi!».</p>
<p class="C17 V22">Disse poi ai discepoli: «Verranno giorni in cui desidererete vedere anche uno solo dei giorni del Figlio dell’uomo, ma non lo vedrete.</p>
<p class="C17 V23">Vi diranno: “Eccolo là”, oppure: “Eccolo qui”; non andateci, non seguiteli.</p>
<p class="C17 V24">Perché come la folgore, guizzando, brilla da un capo all’altro del cielo, così sarà il Figlio dell’uomo nel suo giorno.</p>
<p class="C17 V25">Ma prima è necessario che egli soffra molto e venga rifiutato da questa generazione.</p>
<p class="C17 V26">Come avvenne nei giorni di Noè, così sarà nei giorni del Figlio dell’uomo:</p>
<p class="C17 V27">mangiavano, bevevano, prendevano moglie, prendevano marito, fino al giorno in cui Noè entrò nell’arca e venne il diluvio e li fece morire tutti.</p>
<p class="C17 V28">Come avvenne anche nei giorni di Lot: mangiavano, bevevano, compravano, vendevano, piantavano, costruivano;</p>
<p class="C17 V29">ma, nel giorno in cui Lot uscì da Sòdoma, piovve fuoco e zolfo dal cielo e li fece morire tutti.</p>
<p class="C17 V30">Così accadrà nel giorno in cui il Figlio dell’uomo si manifesterà.</p>
<p class="C17 V31">In quel giorno, chi si troverà sulla terrazza e avrà lasciato le sue cose in casa, non scenda a prenderle; così, chi si troverà nel campo, non torni indietro.</p>
<p class="C17 V32">Ricordatevi della moglie di Lot.</p>
<p class="C17 V33">Chi cercherà di salvare la propria vita, la perderà; ma chi la perderà, la manterrà viva.</p>
<p class="C17 V34">Io vi dico: in quella notte, due si troveranno nello stesso letto: l’uno verrà portato via e l’altro lasciato;</p>
<p class="C17 V35">due donne staranno a macinare nello stesso luogo: l’una verrà portata via e l’altra lasciata». [36]</p>
<p class="C17 V36">Allora gli chiesero: «Dove, Signore?». Ed egli disse loro: «Dove sarà il cadavere, lì si raduneranno insieme anche gli avvoltoi». </p>
<p class="C18 V1">Diceva loro una parabola sulla necessità di pregare sempre, senza stancarsi mai: </p>
<p class="C18 V2">«In una città viveva un giudice, che non temeva Dio né aveva riguardo per alcuno.</p>
<p class="C18 V3">In quella città c’era anche una vedova, che andava da lui e gli diceva: “Fammi giustizia contro il mio avversario”.</p>
<p class="C18 V4">Per un po’ di tempo egli non volle; ma poi disse tra sé: “Anche se non temo Dio e non ho riguardo per alcuno,</p>
<p class="C18 V5">dato che questa vedova mi dà tanto fastidio, le farò giustizia perché non venga continuamente a importunarmi”».</p>
<p class="C18 V6">E il Signore soggiunse: «Ascoltate ciò che dice il giudice disonesto.</p>
<p class="C18 V7">E Dio non farà forse giustizia ai suoi eletti, che gridano giorno e notte verso di lui? Li farà forse aspettare a lungo?</p>
<p class="C18 V8">Io vi dico che farà loro giustizia prontamente. Ma il Figlio dell’uomo, quando verrà, troverà la fede sulla terra?».</p>
<p class="C18 V9">Disse ancora questa parabola per alcuni che avevano l’intima presunzione di essere giusti e disprezzavano gli altri:</p>
<p class="C18 V10">«Due uomini salirono al tempio a pregare: uno era fariseo e l’altro pubblicano.</p>
<p class="C18 V11">Il fariseo, stando in piedi, pregava così tra sé: “O Dio, ti ringrazio perché non sono come gli altri uomini, ladri, ingiusti, adùlteri, e neppure come questo pubblicano.</p>
<p class="C18 V12">Digiuno due volte alla settimana e pago le decime di tutto quello che possiedo”.</p>
<p class="C18 V13">Il pubblicano invece, fermatosi a distanza, non osava nemmeno alzare gli occhi al cielo, ma si batteva il petto dicendo: “O Dio, abbi pietà di me peccatore”.</p>
<p class="C18 V14">Io vi dico: questi, a differenza dell’altro, tornò a casa sua giustificato, perché chiunque si esalta sarà umiliato, chi invece si umilia sarà esaltato».</p>
<p class="C18 V15">Gli presentavano anche i bambini piccoli perché li toccasse, ma i discepoli, vedendo ciò, li rimproveravano.</p>
<p class="C18 V16">Allora Gesù li chiamò a sé e disse: «Lasciate che i bambini vengano a me e non glielo impedite; a chi è come loro, infatti, appartiene il regno di Dio.</p>
<p class="C18 V17">In verità io vi dico: chi non accoglie il regno di Dio come l’accoglie un bambino, non entrerà in esso».</p>
<p class="C18 V18">Un notabile lo interrogò: «Maestro buono, che cosa devo fare per avere in eredità la vita eterna?».</p>
<p class="C18 V19">Gesù gli rispose: «Perché mi chiami buono? Nessuno è buono, se non Dio solo.</p>
<p class="C18 V20">Tu conosci i comandamenti: Non commettere adulterio, non uccidere, non rubare, non testimoniare il falso, onora tuo padre e tua madre».</p>
<p class="C18 V21">Costui disse: «Tutte queste cose le ho osservate fin dalla giovinezza».</p>
<p class="C18 V22">Udito ciò, Gesù gli disse: «Una cosa ancora ti manca: vendi tutto quello che hai, distribuiscilo ai poveri e avrai un tesoro nei cieli; e vieni! Seguimi!».</p>
<p class="C18 V23">Ma quello, udite queste parole, divenne assai triste perché era molto ricco.</p>
<p class="C18 V24">Quando Gesù lo vide così triste, disse: «Quanto è difficile, per quelli che possiedono ricchezze, entrare nel regno di Dio.</p>
<p class="C18 V25">È più facile infatti per un cammello passare per la cruna di un ago, che per un ricco entrare nel regno di Dio!».</p>
<p class="C18 V26">Quelli che ascoltavano dissero: «E chi può essere salvato?».</p>
<p class="C18 V27">Rispose: «Ciò che è impossibile agli uomini, è possibile a Dio».</p>
<p class="C18 V28">Pietro allora disse: «Noi abbiamo lasciato i nostri beni e ti abbiamo seguito».</p>
<p class="C18 V29">Ed egli rispose: «In verità io vi dico, non c’è nessuno che abbia lasciato casa o moglie o fratelli o genitori o figli per il regno di Dio,</p>
<p class="C18 V30">che non riceva molto di più nel tempo presente e la vita eterna nel tempo che verrà».</p>
<p class="C18 V31">Poi prese con sé i Dodici e disse loro: «Ecco, noi saliamo a Gerusalemme, e si compirà tutto ciò che fu scritto dai profeti riguardo al Figlio dell’uomo:</p>
<p class="C18 V32">verrà infatti consegnato ai pagani, verrà deriso e insultato, lo copriranno di sputi</p>
<p class="C18 V33">e, dopo averlo flagellato, lo uccideranno e il terzo giorno risorgerà».</p>
<p class="C18 V34">Ma quelli non compresero nulla di tutto questo; quel parlare restava oscuro per loro e non capivano ciò che egli aveva detto.</p>
<p class="C18 V35">Mentre si avvicinava a Gerico, un cieco era seduto lungo la strada a mendicare.</p>
<p class="C18 V36">Sentendo passare la gente, domandò che cosa accadesse.</p>
<p class="C18 V37">Gli annunciarono: «Passa Gesù, il Nazareno!».</p>
<p class="C18 V38">Allora gridò dicendo: «Gesù, figlio di Davide, abbi pietà di me!».</p>
<p class="C18 V39">Quelli che camminavano avanti lo rimproveravano perché tacesse; ma egli gridava ancora più forte: «Figlio di Davide, abbi pietà di me!».</p>
<p class="C18 V40">Gesù allora si fermò e ordinò che lo conducessero da lui. Quando fu vicino, gli domandò:</p>
<p class="C18 V41">«Che cosa vuoi che io faccia per te?». Egli rispose: «Signore, che io veda di nuovo!».</p>
<p class="C18 V42">E Gesù gli disse: «Abbi di nuovo la vista! La tua fede ti ha salvato».</p>
<p class="C18 V43">Subito ci vide di nuovo e cominciò a seguirlo glorificando Dio. E tutto il popolo, vedendo, diede lode a Dio. </p>
<p class="C19 V1">Entrò nella città di Gerico e la stava attraversando,</p>
<p class="C19 V2">quand’ecco un uomo, di nome Zaccheo, capo dei pubblicani e ricco,</p>
<p class="C19 V3">cercava di vedere chi era Gesù, ma non gli riusciva a causa della folla, perché era piccolo di statura.</p>
<p class="C19 V4">Allora corse avanti e, per riuscire a vederlo, salì su un sicomòro, perché doveva passare di là.</p>
<p class="C19 V5">Quando giunse sul luogo, Gesù alzò lo sguardo e gli disse: «Zaccheo, scendi subito, perché oggi devo fermarmi a casa tua».</p>
<p class="C19 V6">Scese in fretta e lo accolse pieno di gioia.</p>
<p class="C19 V7">Vedendo ciò, tutti mormoravano: «È entrato in casa di un peccatore!».</p>
<p class="C19 V8">Ma Zaccheo, alzatosi, disse al Signore: «Ecco, Signore, io do la metà di ciò che possiedo ai poveri e, se ho rubato a qualcuno, restituisco quattro volte tanto».</p>
<p class="C19 V9">Gesù gli rispose: «Oggi per questa casa è venuta la salvezza, perché anch’egli è figlio di Abramo.</p>
<p class="C19 V10">Il Figlio dell’uomo infatti è venuto a cercare e a salvare ciò che era perduto».</p>
<p class="C19 V11">Mentre essi stavano ad ascoltare queste cose, disse ancora una parabola, perché era vicino a Gerusalemme ed essi pensavano che il regno di Dio dovesse manifestarsi da un momento all’altro.</p>
<p class="C19 V12">Disse dunque: «Un uomo di nobile famiglia partì per un paese lontano, per ricevere il titolo di re e poi ritornare.</p>
<p class="C19 V13">Chiamati dieci dei suoi servi, consegnò loro dieci monete d’oro, dicendo: “Fatele fruttare fino al mio ritorno”.</p>
<p class="C19 V14">Ma i suoi cittadini lo odiavano e mandarono dietro di lui una delegazione a dire: “Non vogliamo che costui venga a regnare su di noi”.</p>
<p class="C19 V15">Dopo aver ricevuto il titolo di re, egli ritornò e fece chiamare quei servi a cui aveva consegnato il denaro, per sapere quanto ciascuno avesse guadagnato.</p>
<p class="C19 V16">Si presentò il primo e disse: “Signore, la tua moneta d’oro ne ha fruttate dieci”.</p>
<p class="C19 V17">Gli disse: “Bene, servo buono! Poiché ti sei mostrato fedele nel poco, ricevi il potere sopra dieci città”.</p>
<p class="C19 V18">Poi si presentò il secondo e disse: “Signore, la tua moneta d’oro ne ha fruttate cinque”.</p>
<p class="C19 V19">Anche a questo disse: “Tu pure sarai a capo di cinque città”.</p>
<p class="C19 V20">Venne poi anche un altro e disse: “Signore, ecco la tua moneta d’oro, che ho tenuto nascosta in un fazzoletto;</p>
<p class="C19 V21">avevo paura di te, che sei un uomo severo: prendi quello che non hai messo in deposito e mieti quello che non hai seminato”.</p>
<p class="C19 V22">Gli rispose: “Dalle tue stesse parole ti giudico, servo malvagio! Sapevi che sono un uomo severo, che prendo quello che non ho messo in deposito e mieto quello che non ho seminato:</p>
<p class="C19 V23">perché allora non hai consegnato il mio denaro a una banca? Al mio ritorno l’avrei riscosso con gli interessi”.</p>
<p class="C19 V24">Disse poi ai presenti: “Toglietegli la moneta d’oro e datela a colui che ne ha dieci”.</p>
<p class="C19 V25">Gli risposero: “Signore, ne ha già dieci!”.</p>
<p class="C19 V26">“Io vi dico: A chi ha, sarà dato; invece a chi non ha, sarà tolto anche quello che ha.</p>
<p class="C19 V27">E quei miei nemici, che non volevano che io diventassi loro re, conduceteli qui e uccideteli davanti a me”».</p>
<p class="C19 V28">Dette queste cose, Gesù camminava davanti a tutti salendo verso Gerusalemme.</p>
<p class="C19 V29">Quando fu vicino a Bètfage e a Betània, presso il monte detto degli Ulivi, inviò due discepoli</p>
<p class="C19 V30">dicendo: «Andate nel villaggio di fronte; entrando, troverete un puledro legato, sul quale non è mai salito nessuno. Slegatelo e conducetelo qui.</p>
<p class="C19 V31">E se qualcuno vi domanda: “Perché lo slegate?”, risponderete così: “Il Signore ne ha bisogno”».</p>
<p class="C19 V32">Gli inviati andarono e trovarono come aveva loro detto.</p>
<p class="C19 V33">Mentre slegavano il puledro, i proprietari dissero loro: «Perché slegate il puledro?».</p>
<p class="C19 V34">Essi risposero: «Il Signore ne ha bisogno».</p>
<p class="C19 V35">Lo condussero allora da Gesù; e gettati i loro mantelli sul puledro, vi fecero salire Gesù.</p>
<p class="C19 V36">Mentre egli avanzava, stendevano i loro mantelli sulla strada.</p>
<p class="C19 V37">Era ormai vicino alla discesa del monte degli Ulivi, quando tutta la folla dei discepoli, pieni di gioia, cominciò a lodare Dio a gran voce per tutti i prodigi che avevano veduto,</p>
<p class="C19 V38">dicendo: «Benedetto colui che viene, il re, nel nome del Signore. Pace in cielo e gloria nel più alto dei cieli!».</p>
<p class="C19 V39">Alcuni farisei tra la folla gli dissero: «Maestro, rimprovera i tuoi discepoli».</p>
<p class="C19 V40">Ma egli rispose: «Io vi dico che, se questi taceranno, grideranno le pietre».</p>
<p class="C19 V41">Quando fu vicino, alla vista della città pianse su di essa</p>
<p class="C19 V42">dicendo: «Se avessi compreso anche tu, in questo giorno, quello che porta alla pace! Ma ora è stato nascosto ai tuoi occhi.</p>
<p class="C19 V43">Per te verranno giorni in cui i tuoi nemici ti circonderanno di trincee, ti assedieranno e ti stringeranno da ogni parte;</p>
<p class="C19 V44">distruggeranno te e i tuoi figli dentro di te e non lasceranno in te pietra su pietra, perché non hai riconosciuto il tempo in cui sei stata visitata».</p>
<p class="C19 V45">Ed entrato nel tempio, si mise a scacciare quelli che vendevano,</p>
<p class="C19 V46">dicendo loro: «Sta scritto: La mia casa sarà casa di preghiera. Voi invece ne avete fatto un covo di ladri».</p>
<p class="C19 V47">Ogni giorno insegnava nel tempio. I capi dei sacerdoti e gli scribi cercavano di farlo morire e così anche i capi del popolo;</p>
<p class="C19 V48">ma non sapevano che cosa fare, perché tutto il popolo pendeva dalle sue labbra nell’ascoltarlo. </p>
<p class="C20 V1">Un giorno, mentre istruiva il popolo nel tempio e annunciava il Vangelo, sopraggiunsero i capi dei sacerdoti e gli scribi con gli anziani</p>
<p class="C20 V2">e si rivolsero a lui dicendo: «Spiegaci con quale autorità fai queste cose o chi è che ti ha dato questa autorità».</p>
<p class="C20 V3">E Gesù rispose loro: «Anch’io vi farò una domanda. Ditemi:</p>
<p class="C20 V4">il battesimo di Giovanni veniva dal cielo o dagli uomini?».</p>
<p class="C20 V5">Allora essi ragionavano fra loro dicendo: «Se diciamo: “Dal cielo”, risponderà: “Perché non gli avete creduto?”.</p>
<p class="C20 V6">Se invece diciamo: “Dagli uomini”, tutto il popolo ci lapiderà, perché è convinto che Giovanni sia un profeta».</p>
<p class="C20 V7">Risposero quindi di non saperlo.</p>
<p class="C20 V8">E Gesù disse loro: «Neanch’io vi dico con quale autorità faccio queste cose».</p>
<p class="C20 V9">Poi prese a dire al popolo questa parabola: «Un uomo piantò una vigna, la diede in affitto a dei contadini e se ne andò lontano per molto tempo.</p>
<p class="C20 V10">Al momento opportuno, mandò un servo dai contadini perché gli dessero la sua parte del raccolto della vigna. Ma i contadini lo bastonarono e lo mandarono via a mani vuote.</p>
<p class="C20 V11">Mandò un altro servo, ma essi bastonarono anche questo, lo insultarono e lo mandarono via a mani vuote.</p>
<p class="C20 V12">Ne mandò ancora un terzo, ma anche questo lo ferirono e lo cacciarono via.</p>
<p class="C20 V13">Disse allora il padrone della vigna: “Che cosa devo fare? Manderò mio figlio, l’amato, forse avranno rispetto per lui!”.</p>
<p class="C20 V14">Ma i contadini, appena lo videro, fecero tra loro questo ragionamento: “Costui è l’erede. Uccidiamolo e così l’eredità sarà nostra!”.</p>
<p class="C20 V15">Lo cacciarono fuori della vigna e lo uccisero. Che cosa farà dunque a costoro il padrone della vigna?</p>
<p class="C20 V16">Verrà, farà morire quei contadini e darà la vigna ad altri». Udito questo, dissero: «Non sia mai!».</p>
<p class="C20 V17">Allora egli fissò lo sguardo su di loro e disse: «Che cosa significa dunque questa parola della Scrittura: La pietra che i costruttori hanno scartato è diventata la pietra d’angolo?</p>
<p class="C20 V18">Chiunque cadrà su quella pietra si sfracellerà e colui sul quale essa cadrà verrà stritolato».</p>
<p class="C20 V19">In quel momento gli scribi e i capi dei sacerdoti cercarono di mettergli le mani addosso, ma ebbero paura del popolo. Avevano capito infatti che quella parabola l’aveva detta per loro.</p>
<p class="C20 V20">Si misero a spiarlo e mandarono informatori, che si fingessero persone giuste, per coglierlo in fallo nel parlare e poi consegnarlo all’autorità e al potere del governatore.</p>
<p class="C20 V21">Costoro lo interrogarono: «Maestro, sappiamo che parli e insegni con rettitudine e non guardi in faccia a nessuno, ma insegni qual è la via di Dio secondo verità.</p>
<p class="C20 V22">È lecito, o no, che noi paghiamo la tassa a Cesare?».</p>
<p class="C20 V23">Rendendosi conto della loro malizia, disse:</p>
<p class="C20 V24">«Mostratemi un denaro: di chi porta l’immagine e l’iscrizione?». Risposero: «Di Cesare».</p>
<p class="C20 V25">Ed egli disse: «Rendete dunque quello che è di Cesare a Cesare e quello che è di Dio a Dio».</p>
<p class="C20 V26">Così non riuscirono a coglierlo in fallo nelle sue parole di fronte al popolo e, meravigliati della sua risposta, tacquero.</p>
<p class="C20 V27">Gli si avvicinarono alcuni sadducei – i quali dicono che non c’è risurrezione – e gli posero questa domanda:</p>
<p class="C20 V28">«Maestro, Mosè ci ha prescritto: Se muore il fratello di qualcuno che ha moglie, ma è senza figli, suo fratello prenda la moglie e dia una discendenza al proprio fratello.</p>
<p class="C20 V29">C’erano dunque sette fratelli: il primo, dopo aver preso moglie, morì senza figli.</p>
<p class="C20 V30">Allora la prese il secondo</p>
<p class="C20 V31">e poi il terzo e così tutti e sette morirono senza lasciare figli.</p>
<p class="C20 V32">Da ultimo morì anche la donna.</p>
<p class="C20 V33">La donna dunque, alla risurrezione, di chi sarà moglie? Poiché tutti e sette l’hanno avuta in moglie».</p>
<p class="C20 V34">Gesù rispose loro: «I figli di questo mondo prendono moglie e prendono marito;</p>
<p class="C20 V35">ma quelli che sono giudicati degni della vita futura e della risurrezione dai morti, non prendono né moglie né marito:</p>
<p class="C20 V36">infatti non possono più morire, perché sono uguali agli angeli e, poiché sono figli della risurrezione, sono figli di Dio.</p>
<p class="C20 V37">Che poi i morti risorgano, lo ha indicato anche Mosè a proposito del roveto, quando dice: Il Signore è il Dio di Abramo, Dio di Isacco e Dio di Giacobbe.</p>
<p class="C20 V38">Dio non è dei morti, ma dei viventi; perché tutti vivono per lui».</p>
<p class="C20 V39">Dissero allora alcuni scribi: «Maestro, hai parlato bene».</p>
<p class="C20 V40">E non osavano più rivolgergli alcuna domanda.</p>
<p class="C20 V41">Allora egli disse loro: «Come mai si dice che il Cristo è figlio di Davide,</p>
<p class="C20 V42">se Davide stesso nel libro dei Salmi dice: Disse il Signore al mio Signore: Siedi alla mia destra</p>
<p class="C20 V43">finché io ponga i tuoi nemici come sgabello dei tuoi piedi?</p>
<p class="C20 V44">Davide dunque lo chiama Signore; perciò, come può essere suo figlio?».</p>
<p class="C20 V45">Mentre tutto il popolo ascoltava, disse ai suoi discepoli:</p>
<p class="C20 V46">«Guardatevi dagli scribi, che vogliono passeggiare in lunghe vesti e si compiacciono di essere salutati nelle piazze, di avere i primi seggi nelle sinagoghe e i primi posti nei banchetti;</p>
<p class="C20 V47">divorano le case delle vedove e pregano a lungo per farsi vedere. Essi riceveranno una condanna più severa». </p>
<p class="C21 V1">Alzàti gli occhi, vide i ricchi che gettavano le loro offerte nel tesoro del tempio.</p>
<p class="C21 V2">Vide anche una vedova povera, che vi gettava due monetine,</p>
<p class="C21 V3">e disse: «In verità vi dico: questa vedova, così povera, ha gettato più di tutti.</p>
<p class="C21 V4">Tutti costoro, infatti, hanno gettato come offerta parte del loro superfluo. Ella invece, nella sua miseria, ha gettato tutto quello che aveva per vivere».</p>
<p class="C21 V5">Mentre alcuni parlavano del tempio, che era ornato di belle pietre e di doni votivi, disse: </p>
<p class="C21 V6">«Verranno giorni nei quali, di quello che vedete, non sarà lasciata pietra su pietra che non sarà distrutta».</p>
<p class="C21 V7">Gli domandarono: «Maestro, quando dunque accadranno queste cose e quale sarà il segno, quando esse staranno per accadere?».</p>
<p class="C21 V8">Rispose: «Badate di non lasciarvi ingannare. Molti infatti verranno nel mio nome dicendo: “Sono io”, e: “Il tempo è vicino”. Non andate dietro a loro!</p>
<p class="C21 V9">Quando sentirete di guerre e di rivoluzioni, non vi terrorizzate, perché prima devono avvenire queste cose, ma non è subito la fine».</p>
<p class="C21 V10">Poi diceva loro: «Si solleverà nazione contro nazione e regno contro regno,</p>
<p class="C21 V11">e vi saranno in diversi luoghi terremoti, carestie e pestilenze; vi saranno anche fatti terrificanti e segni grandiosi dal cielo.</p>
<p class="C21 V12">Ma prima di tutto questo metteranno le mani su di voi e vi perseguiteranno, consegnandovi alle sinagoghe e alle prigioni, trascinandovi davanti a re e governatori, a causa del mio nome.</p>
<p class="C21 V13">Avrete allora occasione di dare testimonianza.</p>
<p class="C21 V14">Mettetevi dunque in mente di non preparare prima la vostra difesa;</p>
<p class="C21 V15">io vi darò parola e sapienza, cosicché tutti i vostri avversari non potranno resistere né controbattere.</p>
<p class="C21 V16">Sarete traditi perfino dai genitori, dai fratelli, dai parenti e dagli amici, e uccideranno alcuni di voi;</p>
<p class="C21 V17">sarete odiati da tutti a causa del mio nome.</p>
<p class="C21 V18">Ma nemmeno un capello del vostro capo andrà perduto.</p>
<p class="C21 V19">Con la vostra perseveranza salverete la vostra vita.</p>
<p class="C21 V20">Quando vedrete Gerusalemme circondata da eserciti, allora sappiate che la sua devastazione è vicina.</p>
<p class="C21 V21">Allora coloro che si trovano nella Giudea fuggano verso i monti, coloro che sono dentro la città se ne allontanino, e quelli che stanno in campagna non tornino in città;</p>
<p class="C21 V22">quelli infatti saranno giorni di vendetta, affinché tutto ciò che è stato scritto si compia.</p>
<p class="C21 V23">In quei giorni guai alle donne che sono incinte e a quelle che allattano, perché vi sarà grande calamità nel paese e ira contro questo popolo.</p>
<p class="C21 V24">Cadranno a fil di spada e saranno condotti prigionieri in tutte le nazioni; Gerusalemme sarà calpestata dai pagani finché i tempi dei pagani non siano compiuti.</p>
<p class="C21 V25">Vi saranno segni nel sole, nella luna e nelle stelle, e sulla terra angoscia di popoli in ansia per il fragore del mare e dei flutti,</p>
<p class="C21 V26">mentre gli uomini moriranno per la paura e per l’attesa di ciò che dovrà accadere sulla terra. Le potenze dei cieli infatti saranno sconvolte.</p>
<p class="C21 V27">Allora vedranno il Figlio dell’uomo venire su una nube con grande potenza e gloria.</p>
<p class="C21 V28">Quando cominceranno ad accadere queste cose, risollevatevi e alzate il capo, perché la vostra liberazione è vicina».</p>
<p class="C21 V29">E disse loro una parabola: «Osservate la pianta di fico e tutti gli alberi:</p>
<p class="C21 V30">quando già germogliano, capite voi stessi, guardandoli, che ormai l’estate è vicina.</p>
<p class="C21 V31">Così anche voi: quando vedrete accadere queste cose, sappiate che il regno di Dio è vicino.</p>
<p class="C21 V32">In verità io vi dico: non passerà questa generazione prima che tutto avvenga.</p>
<p class="C21 V33">Il cielo e la terra passeranno, ma le mie parole non passeranno.</p>
<p class="C21 V34">State attenti a voi stessi, che i vostri cuori non si appesantiscano in dissipazioni, ubriachezze e affanni della vita e che quel giorno non vi piombi addosso all’improvviso;</p>
<p class="C21 V35">come un laccio infatti esso si abbatterà sopra tutti coloro che abitano sulla faccia di tutta la terra.</p>
<p class="C21 V36">Vegliate in ogni momento pregando, perché abbiate la forza di sfuggire a tutto ciò che sta per accadere e di comparire davanti al Figlio dell’uomo».</p>
<p class="C21 V37">Durante il giorno insegnava nel tempio; la notte, usciva e pernottava all’aperto sul monte detto degli Ulivi.</p>
<p class="C21 V38">E tutto il popolo di buon mattino andava da lui nel tempio per ascoltarlo. </p>
<p class="C22 V1">Si avvicinava la festa degli Azzimi, chiamata Pasqua,</p>
<p class="C22 V2">e i capi dei sacerdoti e gli scribi cercavano in che modo toglierlo di mezzo, ma temevano il popolo.</p>
<p class="C22 V3">Allora Satana entrò in Giuda, detto Iscariota, che era uno dei Dodici.</p>
<p class="C22 V4">Ed egli andò a trattare con i capi dei sacerdoti e i capi delle guardie sul modo di consegnarlo a loro.</p>
<p class="C22 V5">Essi si rallegrarono e concordarono di dargli del denaro.</p>
<p class="C22 V6">Egli fu d’accordo e cercava l’occasione propizia per consegnarlo a loro, di nascosto dalla folla.</p>
<p class="C22 V7">Venne il giorno degli Azzimi, nel quale si doveva immolare la Pasqua.</p>
<p class="C22 V8">Gesù mandò Pietro e Giovanni dicendo: «Andate a preparare per noi, perché possiamo mangiare la Pasqua».</p>
<p class="C22 V9">Gli chiesero: «Dove vuoi che prepariamo?».</p>
<p class="C22 V10">Ed egli rispose loro: «Appena entrati in città, vi verrà incontro un uomo che porta una brocca d’acqua; seguitelo nella casa in cui entrerà.</p>
<p class="C22 V11">Direte al padrone di casa: “Il Maestro ti dice: Dov’è la stanza in cui posso mangiare la Pasqua con i miei discepoli?”.</p>
<p class="C22 V12">Egli vi mostrerà al piano superiore una sala, grande e arredata; lì preparate».</p>
<p class="C22 V13">Essi andarono e trovarono come aveva detto loro e prepararono la Pasqua.</p>
<p class="C22 V14">Quando venne l’ora, prese posto a tavola e gli apostoli con lui,</p>
<p class="C22 V15">e disse loro: «Ho tanto desiderato mangiare questa Pasqua con voi, prima della mia passione,</p>
<p class="C22 V16">perché io vi dico: non la mangerò più, finché essa non si compia nel regno di Dio».</p>
<p class="C22 V17">E, ricevuto un calice, rese grazie e disse: «Prendetelo e fatelo passare tra voi,</p>
<p class="C22 V18">perché io vi dico: da questo momento non berrò più del frutto della vite, finché non verrà il regno di Dio».</p>
<p class="C22 V19">Poi prese il pane, rese grazie, lo spezzò e lo diede loro dicendo: «Questo è il mio corpo, che è dato per voi; fate questo in memoria di me».</p>
<p class="C22 V20">E, dopo aver cenato, fece lo stesso con il calice dicendo: «Questo calice è la nuova alleanza nel mio sangue, che è versato per voi».</p>
<p class="C22 V21">«Ma ecco, la mano di colui che mi tradisce è con me, sulla tavola.</p>
<p class="C22 V22">Il Figlio dell’uomo se ne va, secondo quanto è stabilito, ma guai a quell’uomo dal quale egli viene tradito!».</p>
<p class="C22 V23">Allora essi cominciarono a domandarsi l’un l’altro chi di loro avrebbe fatto questo.</p>
<p class="C22 V24">E nacque tra loro anche una discussione: chi di loro fosse da considerare più grande.</p>
<p class="C22 V25">Egli disse: «I re delle nazioni le governano, e coloro che hanno potere su di esse sono chiamati benefattori.</p>
<p class="C22 V26">Voi però non fate così; ma chi tra voi è più grande diventi come il più giovane, e chi governa come colui che serve.</p>
<p class="C22 V27">Infatti chi è più grande, chi sta a tavola o chi serve? Non è forse colui che sta a tavola? Eppure io sto in mezzo a voi come colui che serve.</p>
<p class="C22 V28">Voi siete quelli che avete perseverato con me nelle mie prove</p>
<p class="C22 V29">e io preparo per voi un regno, come il Padre mio l’ha preparato per me,</p>
<p class="C22 V30">perché mangiate e beviate alla mia mensa nel mio regno. E siederete in trono a giudicare le dodici tribù d’Israele.</p>
<p class="C22 V31">Simone, Simone, ecco: Satana vi ha cercati per vagliarvi come il grano;</p>
<p class="C22 V32">ma io ho pregato per te, perché la tua fede non venga meno. E tu, una volta convertito, conferma i tuoi fratelli».</p>
<p class="C22 V33">E Pietro gli disse: «Signore, con te sono pronto ad andare anche in prigione e alla morte».</p>
<p class="C22 V34">Gli rispose: «Pietro, io ti dico: oggi il gallo non canterà prima che tu, per tre volte, abbia negato di conoscermi».</p>
<p class="C22 V35">Poi disse loro: «Quando vi ho mandato senza borsa, né sacca, né sandali, vi è forse mancato qualcosa?». Risposero: «Nulla».</p>
<p class="C22 V36">Ed egli soggiunse: «Ma ora, chi ha una borsa la prenda, e così chi ha una sacca; chi non ha spada, venda il mantello e ne compri una.</p>
<p class="C22 V37">Perché io vi dico: deve compiersi in me questa parola della Scrittura: E fu annoverato tra gli empi. Infatti tutto quello che mi riguarda volge al suo compimento».</p>
<p class="C22 V38">Ed essi dissero: «Signore, ecco qui due spade». Ma egli disse: «Basta!».</p>
<p class="C22 V39">Uscì e andò, come al solito, al monte degli Ulivi; anche i discepoli lo seguirono.</p>
<p class="C22 V40">Giunto sul luogo, disse loro: «Pregate, per non entrare in tentazione».</p>
<p class="C22 V41">Poi si allontanò da loro circa un tiro di sasso, cadde in ginocchio e pregava dicendo:</p>
<p class="C22 V42">«Padre, se vuoi, allontana da me questo calice! Tuttavia non sia fatta la mia, ma la tua volontà».</p>
<p class="C22 V43">Gli apparve allora un angelo dal cielo per confortarlo.</p>
<p class="C22 V44">Entrato nella lotta, pregava più intensamente, e il suo sudore diventò come gocce di sangue che cadono a terra.</p>
<p class="C22 V45">Poi, rialzatosi dalla preghiera, andò dai discepoli e li trovò che dormivano per la tristezza.</p>
<p class="C22 V46">E disse loro: «Perché dormite? Alzatevi e pregate, per non entrare in tentazione».</p>
<p class="C22 V47">Mentre ancora egli parlava, ecco giungere una folla; colui che si chiamava Giuda, uno dei Dodici, li precedeva e si avvicinò a Gesù per baciarlo.</p>
<p class="C22 V48">Gesù gli disse: «Giuda, con un bacio tu tradisci il Figlio dell’uomo?».</p>
<p class="C22 V49">Allora quelli che erano con lui, vedendo ciò che stava per accadere, dissero: «Signore, dobbiamo colpire con la spada?».</p>
<p class="C22 V50">E uno di loro colpì il servo del sommo sacerdote e gli staccò l’orecchio destro.</p>
<p class="C22 V51">Ma Gesù intervenne dicendo: «Lasciate! Basta così!». E, toccandogli l’orecchio, lo guarì.</p>
<p class="C22 V52">Poi Gesù disse a coloro che erano venuti contro di lui, capi dei sacerdoti, capi delle guardie del tempio e anziani: «Come se fossi un ladro siete venuti con spade e bastoni.</p>
<p class="C22 V53">Ogni giorno ero con voi nel tempio e non avete mai messo le mani su di me; ma questa è l’ora vostra e il potere delle tenebre».</p>
<p class="C22 V54">Dopo averlo catturato, lo condussero via e lo fecero entrare nella casa del sommo sacerdote. Pietro lo seguiva da lontano.</p>
<p class="C22 V55">Avevano acceso un fuoco in mezzo al cortile e si erano seduti attorno; anche Pietro sedette in mezzo a loro.</p>
<p class="C22 V56">Una giovane serva lo vide seduto vicino al fuoco e, guardandolo attentamente, disse: «Anche questi era con lui».</p>
<p class="C22 V57">Ma egli negò dicendo: «O donna, non lo conosco!».</p>
<p class="C22 V58">Poco dopo un altro lo vide e disse: «Anche tu sei uno di loro!». Ma Pietro rispose: «O uomo, non lo sono!».</p>
<p class="C22 V59">Passata circa un’ora, un altro insisteva: «In verità, anche questi era con lui; infatti è Galileo».</p>
<p class="C22 V60">Ma Pietro disse: «O uomo, non so quello che dici». E in quell’istante, mentre ancora parlava, un gallo cantò.</p>
<p class="C22 V61">Allora il Signore si voltò e fissò lo sguardo su Pietro, e Pietro si ricordò della parola che il Signore gli aveva detto: «Prima che il gallo canti, oggi mi rinnegherai tre volte».</p>
<p class="C22 V62">E, uscito fuori, pianse amaramente.</p>
<p class="C22 V63">E intanto gli uomini che avevano in custodia Gesù lo deridevano e lo picchiavano,</p>
<p class="C22 V64">gli bendavano gli occhi e gli dicevano: «Fa’ il profeta! Chi è che ti ha colpito?».</p>
<p class="C22 V65">E molte altre cose dicevano contro di lui, insultandolo.</p>
<p class="C22 V66">Appena fu giorno, si riunì il consiglio degli anziani del popolo, con i capi dei sacerdoti e gli scribi; lo condussero davanti al loro sinedrio</p>
<p class="C22 V67">e gli dissero: «Se tu sei il Cristo, dillo a noi». Rispose loro: «Anche se ve lo dico, non mi crederete;</p>
<p class="C22 V68">se vi interrogo, non mi risponderete.</p>
<p class="C22 V69">Ma d’ora in poi il Figlio dell’uomo siederà alla destra della potenza di Dio».</p>
<p class="C22 V70">Allora tutti dissero: «Tu dunque sei il Figlio di Dio?». Ed egli rispose loro: «Voi stessi dite che io lo sono».</p>
<p class="C22 V71">E quelli dissero: «Che bisogno abbiamo ancora di testimonianza? L’abbiamo udito noi stessi dalla sua bocca». </p>
<p class="C23 V1">Tutta l’assemblea si alzò; lo condussero da Pilato</p>
<p class="C23 V2">e cominciarono ad accusarlo: «Abbiamo trovato costui che metteva in agitazione il nostro popolo, impediva di pagare tributi a Cesare e affermava di essere Cristo re».</p>
<p class="C23 V3">Pilato allora lo interrogò: «Sei tu il re dei Giudei?». Ed egli rispose: «Tu lo dici».</p>
<p class="C23 V4">Pilato disse ai capi dei sacerdoti e alla folla: «Non trovo in quest’uomo alcun motivo di condanna».</p>
<p class="C23 V5">Ma essi insistevano dicendo: «Costui solleva il popolo, insegnando per tutta la Giudea, dopo aver cominciato dalla Galilea, fino a qui».</p>
<p class="C23 V6">Udito ciò, Pilato domandò se quell’uomo era Galileo</p>
<p class="C23 V7">e, saputo che stava sotto l’autorità di Erode, lo rinviò a Erode, che in quei giorni si trovava anch’egli a Gerusalemme.</p>
<p class="C23 V8">Vedendo Gesù, Erode si rallegrò molto. Da molto tempo infatti desiderava vederlo, per averne sentito parlare, e sperava di vedere qualche miracolo fatto da lui.</p>
<p class="C23 V9">Lo interrogò, facendogli molte domande, ma egli non gli rispose nulla.</p>
<p class="C23 V10">Erano presenti anche i capi dei sacerdoti e gli scribi, e insistevano nell’accusarlo.</p>
<p class="C23 V11">Allora anche Erode, con i suoi soldati, lo insultò, si fece beffe di lui, gli mise addosso una splendida veste e lo rimandò a Pilato.</p>
<p class="C23 V12">In quel giorno Erode e Pilato diventarono amici tra loro; prima infatti tra loro vi era stata inimicizia.</p>
<p class="C23 V13">Pilato, riuniti i capi dei sacerdoti, le autorità e il popolo,</p>
<p class="C23 V14">disse loro: «Mi avete portato quest’uomo come agitatore del popolo. Ecco, io l’ho esaminato davanti a voi, ma non ho trovato in quest’uomo nessuna delle colpe di cui lo accusate;</p>
<p class="C23 V15">e neanche Erode: infatti ce l’ha rimandato. Ecco, egli non ha fatto nulla che meriti la morte.</p>
<p class="C23 V16">Perciò, dopo averlo punito, lo rimetterò in libertà». [17]</p>
<p class="C23 V17">Ma essi si misero a gridare tutti insieme: «Togli di mezzo costui! Rimettici in libertà Barabba!».</p>
<p class="C23 V18">Questi era stato messo in prigione per una rivolta, scoppiata in città, e per omicidio.</p>
<p class="C23 V19">Pilato parlò loro di nuovo, perché voleva rimettere in libertà Gesù.</p>
<p class="C23 V20">Ma essi urlavano: «Crocifiggilo! Crocifiggilo!».</p>
<p class="C23 V21">Ed egli, per la terza volta, disse loro: «Ma che male ha fatto costui? Non ho trovato in lui nulla che meriti la morte. Dunque, lo punirò e lo rimetterò in libertà».</p>
<p class="C23 V22">Essi però insistevano a gran voce, chiedendo che venisse crocifisso, e le loro grida crescevano.</p>
<p class="C23 V23">Pilato allora decise che la loro richiesta venisse eseguita.</p>
<p class="C23 V24">Rimise in libertà colui che era stato messo in prigione per rivolta e omicidio, e che essi richiedevano, e consegnò Gesù al loro volere.</p>
<p class="C23 V25">Mentre lo conducevano via, fermarono un certo Simone di Cirene, che tornava dai campi, e gli misero addosso la croce, da portare dietro a Gesù.</p>
<p class="C23 V26">Lo seguiva una grande moltitudine di popolo e di donne, che si battevano il petto e facevano lamenti su di lui.</p>
<p class="C23 V27">Ma Gesù, voltandosi verso di loro, disse: «Figlie di Gerusalemme, non piangete su di me, ma piangete su voi stesse e sui vostri figli.</p>
<p class="C23 V28">Ecco, verranno giorni nei quali si dirà: “Beate le sterili, i grembi che non hanno generato e i seni che non hanno allattato”.</p>
<p class="C23 V29">Allora cominceranno a dire ai monti: “Cadete su di noi!”, e alle colline: “Copriteci!”.</p>
<p class="C23 V30">Perché, se si tratta così il legno verde, che avverrà del legno secco?».</p>
<p class="C23 V31">Insieme con lui venivano condotti a morte anche altri due, che erano malfattori.</p>
<p class="C23 V32">Quando giunsero sul luogo chiamato Cranio, vi crocifissero lui e i malfattori, uno a destra e l’altro a sinistra.</p>
<p class="C23 V33">Gesù diceva: «Padre, perdona loro perché non sanno quello che fanno». Poi dividendo le sue vesti, le tirarono a sorte.</p>
<p class="C23 V34">Il popolo stava a vedere; i capi invece lo deridevano dicendo: «Ha salvato altri! Salvi se stesso, se è lui il Cristo di Dio, l’eletto».</p>
<p class="C23 V35">Anche i soldati lo deridevano, gli si accostavano per porgergli dell’aceto</p>
<p class="C23 V36">e dicevano: «Se tu sei il re dei Giudei, salva te stesso».</p>
<p class="C23 V37">Sopra di lui c’era anche una scritta: «Costui è il re dei Giudei».</p>
<p class="C23 V38">Uno dei malfattori appesi alla croce lo insultava: «Non sei tu il Cristo? Salva te stesso e noi!».</p>
<p class="C23 V39">L’altro invece lo rimproverava dicendo: «Non hai alcun timore di Dio, tu che sei condannato alla stessa pena?</p>
<p class="C23 V40">Noi, giustamente, perché riceviamo quello che abbiamo meritato per le nostre azioni; egli invece non ha fatto nulla di male».</p>
<p class="C23 V41">E disse: «Gesù, ricòrdati di me quando entrerai nel tuo regno».</p>
<p class="C23 V42">Gli rispose: «In verità io ti dico: oggi con me sarai nel paradiso».</p>
<p class="C23 V43">Era già verso mezzogiorno e si fece buio su tutta la terra fino alle tre del pomeriggio,</p>
<p class="C23 V44">perché il sole si era eclissato. Il velo del tempio si squarciò a metà.</p>
<p class="C23 V45">Gesù, gridando a gran voce, disse: «Padre, nelle tue mani consegno il mio spirito». Detto questo, spirò.</p>
<p class="C23 V46">Visto ciò che era accaduto, il centurione dava gloria a Dio dicendo: «Veramente quest’uomo era giusto».</p>
<p class="C23 V47">Così pure tutta la folla che era venuta a vedere questo spettacolo, ripensando a quanto era accaduto, se ne tornava battendosi il petto.</p>
<p class="C23 V48">Tutti i suoi conoscenti, e le donne che lo avevano seguito fin dalla Galilea, stavano da lontano a guardare tutto questo.</p>
<p class="C23 V49">Ed ecco, vi era un uomo di nome Giuseppe, membro del sinedrio, buono e giusto.</p>
<p class="C23 V50">Egli non aveva aderito alla decisione e all’operato degli altri. Era di Arimatea, una città della Giudea, e aspettava il regno di Dio.</p>
<p class="C23 V51">Egli si presentò a Pilato e chiese il corpo di Gesù.</p>
<p class="C23 V52">Lo depose dalla croce, lo avvolse con un lenzuolo e lo mise in un sepolcro scavato nella roccia, nel quale nessuno era stato ancora sepolto.</p>
<p class="C23 V53">Era il giorno della Parasceve e già splendevano le luci del sabato.</p>
<p class="C23 V54">Le donne che erano venute con Gesù dalla Galilea seguivano Giuseppe; esse osservarono il sepolcro e come era stato posto il corpo di Gesù,</p>
<p class="C23 V55">poi tornarono indietro e prepararono aromi e oli profumati. Il giorno di sabato osservarono il riposo come era prescritto. </p>
<p class="C24 V1">Il primo giorno della settimana, al mattino presto esse si recarono al sepolcro, portando con sé gli aromi che avevano preparato.</p>
<p class="C24 V2">Trovarono che la pietra era stata rimossa dal sepolcro</p>
<p class="C24 V3">e, entrate, non trovarono il corpo del Signore Gesù.</p>
<p class="C24 V4">Mentre si domandavano che senso avesse tutto questo, ecco due uomini presentarsi a loro in abito sfolgorante.</p>
<p class="C24 V5">Le donne, impaurite, tenevano il volto chinato a terra, ma quelli dissero loro: «Perché cercate tra i morti colui che è vivo?</p>
<p class="C24 V6">Non è qui, è risorto. Ricordatevi come vi parlò quando era ancora in Galilea</p>
<p class="C24 V7">e diceva: “Bisogna che il Figlio dell’uomo sia consegnato in mano ai peccatori, sia crocifisso e risorga il terzo giorno”».</p>
<p class="C24 V8">Ed esse si ricordarono delle sue parole</p>
<p class="C24 V9">e, tornate dal sepolcro, annunciarono tutto questo agli Undici e a tutti gli altri.</p>
<p class="C24 V10">Erano Maria Maddalena, Giovanna e Maria madre di Giacomo. Anche le altre, che erano con loro, raccontavano queste cose agli apostoli.</p>
<p class="C24 V11">Quelle parole parvero a loro come un vaneggiamento e non credevano ad esse.</p>
<p class="C24 V12">Pietro tuttavia si alzò, corse al sepolcro e, chinatosi, vide soltanto i teli. E tornò indietro, pieno di stupore per l’accaduto.</p>
<p class="C24 V13">Ed ecco, in quello stesso giorno due di loro erano in cammino per un villaggio di nome Èmmaus, distante circa undici chilometri da Gerusalemme,</p>
<p class="C24 V14">e conversavano tra loro di tutto quello che era accaduto.</p>
<p class="C24 V15">Mentre conversavano e discutevano insieme, Gesù in persona si avvicinò e camminava con loro.</p>
<p class="C24 V16">Ma i loro occhi erano impediti a riconoscerlo.</p>
<p class="C24 V17">Ed egli disse loro: «Che cosa sono questi discorsi che state facendo tra voi lungo il cammino?». Si fermarono, col volto triste;</p>
<p class="C24 V18">uno di loro, di nome Clèopa, gli rispose: «Solo tu sei forestiero a Gerusalemme! Non sai ciò che vi è accaduto in questi giorni?».</p>
<p class="C24 V19">Domandò loro: «Che cosa?». Gli risposero: «Ciò che riguarda Gesù, il Nazareno, che fu profeta potente in opere e in parole, davanti a Dio e a tutto il popolo;</p>
<p class="C24 V20">come i capi dei sacerdoti e le nostre autorità lo hanno consegnato per farlo condannare a morte e lo hanno crocifisso.</p>
<p class="C24 V21">Noi speravamo che egli fosse colui che avrebbe liberato Israele; con tutto ciò, sono passati tre giorni da quando queste cose sono accadute.</p>
<p class="C24 V22">Ma alcune donne, delle nostre, ci hanno sconvolti; si sono recate al mattino alla tomba</p>
<p class="C24 V23">e, non avendo trovato il suo corpo, sono venute a dirci di aver avuto anche una visione di angeli, i quali affermano che egli è vivo.</p>
<p class="C24 V24">Alcuni dei nostri sono andati alla tomba e hanno trovato come avevano detto le donne, ma lui non l’hanno visto».</p>
<p class="C24 V25">Disse loro: «Stolti e lenti di cuore a credere in tutto ciò che hanno detto i profeti!</p>
<p class="C24 V26">Non bisognava che il Cristo patisse queste sofferenze per entrare nella sua gloria?».</p>
<p class="C24 V27">E, cominciando da Mosè e da tutti i profeti, spiegò loro in tutte le Scritture ciò che si riferiva a lui.</p>
<p class="C24 V28">Quando furono vicini al villaggio dove erano diretti, egli fece come se dovesse andare più lontano.</p>
<p class="C24 V29">Ma essi insistettero: «Resta con noi, perché si fa sera e il giorno è ormai al tramonto». Egli entrò per rimanere con loro.</p>
<p class="C24 V30">Quando fu a tavola con loro, prese il pane, recitò la benedizione, lo spezzò e lo diede loro.</p>
<p class="C24 V31">Allora si aprirono loro gli occhi e lo riconobbero. Ma egli sparì dalla loro vista.</p>
<p class="C24 V32">Ed essi dissero l’un l’altro: «Non ardeva forse in noi il nostro cuore mentre egli conversava con noi lungo la via, quando ci spiegava le Scritture?».</p>
<p class="C24 V33">Partirono senza indugio e fecero ritorno a Gerusalemme, dove trovarono riuniti gli Undici e gli altri che erano con loro,</p>
<p class="C24 V34">i quali dicevano: «Davvero il Signore è risorto ed è apparso a Simone!».</p>
<p class="C24 V35">Ed essi narravano ciò che era accaduto lungo la via e come l’avevano riconosciuto nello spezzare il pane.</p>
<p class="C24 V36">Mentre essi parlavano di queste cose, Gesù in persona stette in mezzo a loro e disse: «Pace a voi!».</p>
<p class="C24 V37">Sconvolti e pieni di paura, credevano di vedere un fantasma.</p>
<p class="C24 V38">Ma egli disse loro: «Perché siete turbati, e perché sorgono dubbi nel vostro cuore?</p>
<p class="C24 V39">Guardate le mie mani e i miei piedi: sono proprio io! Toccatemi e guardate; un fantasma non ha carne e ossa, come vedete che io ho».</p>
<p class="C24 V40">Dicendo questo, mostrò loro le mani e i piedi.</p>
<p class="C24 V41">Ma poiché per la gioia non credevano ancora ed erano pieni di stupore, disse: «Avete qui qualche cosa da mangiare?».</p>
<p class="C24 V42">Gli offrirono una porzione di pesce arrostito;</p>
<p class="C24 V43">egli lo prese e lo mangiò davanti a loro.</p>
<p class="C24 V44">Poi disse: «Sono queste le parole che io vi dissi quando ero ancora con voi: bisogna che si compiano tutte le cose scritte su di me nella legge di Mosè, nei Profeti e nei Salmi».</p>
<p class="C24 V45">Allora aprì loro la mente per comprendere le Scritture</p>
<p class="C24 V46">e disse loro: «Così sta scritto: il Cristo patirà e risorgerà dai morti il terzo giorno,</p>
<p class="C24 V47">e nel suo nome saranno predicati a tutti i popoli la conversione e il perdono dei peccati, cominciando da Gerusalemme.</p>
<p class="C24 V48">Di questo voi siete testimoni.</p>
<p class="C24 V49">Ed ecco, io mando su di voi colui che il Padre mio ha promesso; ma voi restate in città, finché non siate rivestiti di potenza dall’alto».</p>
<p class="C24 V50">Poi li condusse fuori verso Betània e, alzate le mani, li benedisse.</p>
<p class="C24 V51">Mentre li benediceva, si staccò da loro e veniva portato su, in cielo.</p>
<p class="C24 V52">Ed essi si prostrarono davanti a lui; poi tornarono a Gerusalemme con grande gioia</p>
<p class="C24 V53">e stavano sempre nel tempio lodando Dio.   </p>
</div>
</div>
<div class="edizione CEI1974">
<div class="libro Lc">
<p class="CCAPITOLO VVERSO">TESTO</p>
<p class="C1 V1">Poiché molti han posto mano a stendere un racconto degli avvenimenti successi tra di noi,</p>
<p class="C1 V2">come ce li hanno trasmessi coloro che ne furono testimoni fin da principio e divennero ministri della parola,</p>
<p class="C1 V3">così ho deciso anch'io di fare ricerche accurate su ogni circostanza fin dagli inizi e di scriverne per te un resoconto ordinato, illustre Teòfilo,</p>
<p class="C1 V4">perché ti possa rendere conto della solidità degli insegnamenti che hai ricevuto.</p>
<p class="C1 V5">Al tempo di Erode, re della Giudea, c'era un sacerdote chiamato Zaccaria, della classe di Abìa, e aveva in moglie una discendente di Aronne chiamata Elisabetta.</p>
<p class="C1 V6">Erano giusti davanti a Dio, osservavano irreprensibili tutte le leggi e le prescrizioni del Signore.</p>
<p class="C1 V7">Ma non avevano figli, perché Elisabetta era sterile e tutti e due erano avanti negli anni.</p>
<p class="C1 V8">Mentre Zaccaria officiava davanti al Signore nel turno della sua classe,</p>
<p class="C1 V9">secondo l'usanza del servizio sacerdotale, gli toccò in sorte di entrare nel tempio per fare l'offerta dell'incenso.</p>
<p class="C1 V10">Tutta l'assemblea del popolo pregava fuori nell'ora dell'incenso.</p>
<p class="C1 V11">Allora gli apparve un angelo del Signore, ritto alla destra dell'altare dell'incenso.</p>
<p class="C1 V12">Quando lo vide, Zaccaria si turbò e fu preso da timore.</p>
<p class="C1 V13">Ma l'angelo gli disse: «Non temere, Zaccaria, la tua preghiera è stata esaudita e tua moglie Elisabetta ti darà un figlio, che chiamerai Giovanni.</p>
<p class="C1 V14">Avrai gioia ed esultanza e molti si rallegreranno della sua nascita,</p>
<p class="C1 V15">poiché egli sarà grande davanti al Signore; non berrà vino né bevande inebrianti, sarà pieno di Spirito Santo fin dal seno di sua madre</p>
<p class="C1 V16">e ricondurrà molti figli d'Israele al Signore loro Dio.</p>
<p class="C1 V17">Gli camminerà innanzi con lo spirito e la forza di Elia, per ricondurre i cuori dei padri verso i figli e i ribelli alla saggezza dei giusti e preparare al Signore un popolo ben disposto».</p>
<p class="C1 V18">Zaccaria disse all'angelo: «Come posso conoscere questo? Io sono vecchio e mia moglie è avanzata negli anni».</p>
<p class="C1 V19">L'angelo gli rispose: «Io sono Gabriele che sto al cospetto di Dio e sono stato mandato a portarti questo lieto annunzio.</p>
<p class="C1 V20">Ed ecco, sarai muto e non potrai parlare fino al giorno in cui queste cose avverranno, perché non hai creduto alle mie parole, le quali si adempiranno a loro tempo».</p>
<p class="C1 V21">Intanto il popolo stava in attesa di Zaccaria, e si meravigliava per il suo indugiare nel tempio.</p>
<p class="C1 V22">Quando poi uscì e non poteva parlare loro, capirono che nel tempio aveva avuto una visione. Faceva loro dei cenni e restava muto.</p>
<p class="C1 V23">Compiuti i giorni del suo servizio, tornò a casa.</p>
<p class="C1 V24">Dopo quei giorni Elisabetta, sua moglie, concepì e si tenne nascosta per cinque mesi e diceva:</p>
<p class="C1 V25">«Ecco che cosa ha fatto per me il Signore, nei giorni in cui si è degnato di togliere la mia vergogna tra gli uomini».</p>
<p class="C1 V26">Nel sesto mese, l'angelo Gabriele fu mandato da Dio in una città della Galilea, chiamata Nazaret,</p>
<p class="C1 V27">a una vergine, promessa sposa di un uomo della casa di Davide, chiamato Giuseppe. La vergine si chiamava Maria.</p>
<p class="C1 V28">Entrando da lei, disse: «Ti saluto, o piena di grazia, il Signore è con te».</p>
<p class="C1 V29">A queste parole ella rimase turbata e si domandava che senso avesse un tale saluto.</p>
<p class="C1 V30">L'angelo le disse: «Non temere, Maria, perché hai trovato grazia presso Dio.</p>
<p class="C1 V31">Ecco concepirai un figlio, lo darai alla luce e lo chiamerai Gesù.</p>
<p class="C1 V32">Sarà grande e chiamato Figlio dell'Altissimo; il Signore Dio gli darà il trono di Davide suo padre</p>
<p class="C1 V33">e regnerà per sempre sulla casa di Giacobbe e il suo regno non avrà fine».</p>
<p class="C1 V34">Allora Maria disse all'angelo: «Come è possibile? Non conosco uomo».</p>
<p class="C1 V35">Le rispose l'angelo: «Lo Spirito Santo scenderà su di te, su te stenderà la sua ombra la potenza dell'Altissimo. Colui che nascerà sarà dunque santo e chiamato Figlio di Dio.</p>
<p class="C1 V36">Vedi: anche Elisabetta, tua parente, nella sua vecchiaia, ha concepito un figlio e questo è il sesto mese per lei, che tutti dicevano sterile:</p>
<p class="C1 V37">nulla è impossibile a Dio».</p>
<p class="C1 V38">Allora Maria disse: «Eccomi, sono la serva del Signore, avvenga di me quello che hai detto». E l'angelo partì da lei.</p>
<p class="C1 V39">In quei giorni Maria si mise in viaggio verso la montagna e raggiunse in fretta una città di Giuda.</p>
<p class="C1 V40">Entrata nella casa di Zaccaria, salutò Elisabetta.</p>
<p class="C1 V41">Appena Elisabetta ebbe udito il saluto di Maria, il bambino le sussultò nel grembo. Elisabetta fu piena di Spirito Santo</p>
<p class="C1 V42">ed esclamò a gran voce: «Benedetta tu fra le donne e benedetto il frutto del tuo grembo!</p>
<p class="C1 V43">A che debbo che la madre del mio Signore venga a me?</p>
<p class="C1 V44">Ecco, appena la voce del tuo saluto è giunta ai miei orecchi, il bambino ha esultato di gioia nel mio grembo.</p>
<p class="C1 V45">E beata colei che ha creduto nell'adempimento delle parole del Signore».</p>
<p class="C1 V46">Allora Maria disse: «L'anima mia magnifica il Signore</p>
<p class="C1 V47">e il mio spirito esulta in Dio, mio salvatore,</p>
<p class="C1 V48">perché ha guardato l'umiltà della sua serva. D'ora in poi tutte le generazioni mi chiameranno beata.</p>
<p class="C1 V49">Grandi cose ha fatto in me l'Onnipotente e Santo è il suo nome:</p>
<p class="C1 V50">di generazione in generazione la sua misericordia si stende su quelli che lo temono.</p>
<p class="C1 V51">Ha spiegato la potenza del suo braccio, ha disperso i superbi nei pensieri del loro cuore;</p>
<p class="C1 V52">ha rovesciato i potenti dai troni, ha innalzato gli umili;</p>
<p class="C1 V53">ha ricolmato di beni gli affamati, ha rimandato a mani vuote i ricchi.</p>
<p class="C1 V54">Ha soccorso Israele, suo servo, ricordandosi della sua misericordia,</p>
<p class="C1 V55">come aveva promesso ai nostri padri, ad Abramo e alla sua discendenza, per sempre».</p>
<p class="C1 V56">Maria rimase con lei circa tre mesi, poi tornò a casa sua.</p>
<p class="C1 V57">Per Elisabetta intanto si compì il tempo del parto e diede alla luce un figlio.</p>
<p class="C1 V58">I vicini e i parenti udirono che il Signore aveva esaltato in lei la sua misericordia, e si rallegravano con lei.</p>
<p class="C1 V59">All'ottavo giorno vennero per circoncidere il bambino e volevano chiamarlo col nome di suo padre, Zaccaria.</p>
<p class="C1 V60">Ma sua madre intervenne: «No, si chiamerà Giovanni».</p>
<p class="C1 V61">Le dissero: «Non c'è nessuno della tua parentela che si chiami con questo nome».</p>
<p class="C1 V62">Allora domandavano con cenni a suo padre come voleva che si chiamasse.</p>
<p class="C1 V63">Egli chiese una tavoletta, e scrisse: «Giovanni è il suo nome». Tutti furono meravigliati.</p>
<p class="C1 V64">In quel medesimo istante gli si aprì la bocca e gli si sciolse la lingua, e parlava benedicendo Dio.</p>
<p class="C1 V65">Tutti i loro vicini furono presi da timore, e per tutta la regione montuosa della Giudea si discorreva di tutte queste cose.</p>
<p class="C1 V66">Coloro che le udivano, le serbavano in cuor loro: «Che sarà mai questo bambino?» si dicevano. Davvero la mano del Signore stava con lui.</p>
<p class="C1 V67">Zaccaria, suo padre, fu pieno di Spirito Santo, e profetò dicendo:</p>
<p class="C1 V68">«Benedetto il Signore Dio d'Israele, perché ha visitato e redento il suo popolo,</p>
<p class="C1 V69">e ha suscitato per noi una salvezza potente nella casa di Davide, suo servo,</p>
<p class="C1 V70">come aveva promesso per bocca dei suoi santi profeti d'un tempo:</p>
<p class="C1 V71">salvezza dai nostri nemici, e dalle mani di quanti ci odiano.</p>
<p class="C1 V72">Così egli ha concesso misericordia ai nostri padri e si è ricordato della sua santa alleanza,</p>
<p class="C1 V73">del giuramento fatto ad Abramo, nostro padre,</p>
<p class="C1 V74">di concederci, liberati dalle mani dei nemici, di servirlo senza timore,</p>
<p class="C1 V75">in santità e giustizia al suo cospetto, per tutti i nostri giorni.</p>
<p class="C1 V76">E tu, bambino, sarai chiamato profeta dell'Altissimo perché andrai innanzi al Signore a preparargli le strade,</p>
<p class="C1 V77">per dare al suo popolo la conoscenza della salvezza nella remissione dei suoi peccati,</p>
<p class="C1 V78">grazie alla bontà misericordiosa del nostro Dio, per cui verrà a visitarci dall'alto un sole che sorge</p>
<p class="C1 V79">per rischiarare quelli che stanno nelle tenebre e nell'ombra della morte e dirigere i nostri passi sulla via della pace».</p>
<p class="C1 V80">Il fanciullo cresceva e si fortificava nello spirito. Visse in regioni deserte fino al giorno della sua manifestazione a Israele.</p>
<p class="C2 V1">In quei giorni un decreto di Cesare Augusto ordinò che si facesse il censimento di tutta la terra.</p>
<p class="C2 V2">Questo primo censimento fu fatto quando era governatore della Siria Quirinio.</p>
<p class="C2 V3">Andavano tutti a farsi registrare, ciascuno nella sua città.</p>
<p class="C2 V4">Anche Giuseppe, che era della casa e della famiglia di Davide, dalla città di Nazaret e dalla Galilea salì in Giudea alla città di Davide, chiamata Betlemme,</p>
<p class="C2 V5">per farsi registrare insieme con Maria sua sposa, che era incinta.</p>
<p class="C2 V6">Ora, mentre si trovavano in quel luogo, si compirono per lei i giorni del parto.</p>
<p class="C2 V7">Diede alla luce il suo figlio primogenito, lo avvolse in fasce e lo depose in una mangiatoia, perché non c'era posto per loro nell'albergo.</p>
<p class="C2 V8">C'erano in quella regione alcuni pastori che vegliavano di notte facendo la guardia al loro gregge.</p>
<p class="C2 V9">Un angelo del Signore si presentò davanti a loro e la gloria del Signore li avvolse di luce. Essi furono presi da grande spavento,</p>
<p class="C2 V10">ma l'angelo disse loro: «Non temete, ecco vi annunzio una grande gioia, che sarà di tutto il popolo:</p>
<p class="C2 V11">oggi vi è nato nella città di Davide un salvatore, che è il Cristo Signore.</p>
<p class="C2 V12">Questo per voi il segno: troverete un bambino avvolto in fasce, che giace in una mangiatoia».</p>
<p class="C2 V13">E subito apparve con l'angelo una moltitudine dell'esercito celeste che lodava Dio e diceva:</p>
<p class="C2 V14">«Gloria a Dio nel più alto dei cieli e pace in terra agli uomini che egli ama».</p>
<p class="C2 V15">Appena gli angeli si furono allontanati per tornare al cielo, i pastori dicevano fra loro: «Andiamo fino a Betlemme, vediamo questo avvenimento che il Signore ci ha fatto conoscere».</p>
<p class="C2 V16">Andarono dunque senz'indugio e trovarono Maria e Giuseppe e il bambino, che giaceva nella mangiatoia.</p>
<p class="C2 V17">E dopo averlo visto, riferirono ciò che del bambino era stato detto loro.</p>
<p class="C2 V18">Tutti quelli che udirono, si stupirono delle cose che i pastori dicevano.</p>
<p class="C2 V19">Maria, da parte sua, serbava tutte queste cose meditandole nel suo cuore.</p>
<p class="C2 V20">I pastori poi se ne tornarono, glorificando e lodando Dio per tutto quello che avevano udito e visto, com'era stato detto loro.</p>
<p class="C2 V21">Quando furon passati gli otto giorni prescritti per la circoncisione, gli fu messo nome Gesù, come era stato chiamato dall'angelo prima di essere concepito nel grembo della madre.</p>
<p class="C2 V22">Quando venne il tempo della loro purificazione secondo la Legge di Mosè, portarono il bambino a Gerusalemme per offrirlo al Signore,</p>
<p class="C2 V23">come è scritto nella Legge del Signore: ogni maschio primogenito sarà sacro al Signore;</p>
<p class="C2 V24">e per offrire in sacrificio una coppia di tortore o di giovani colombi, come prescrive la Legge del Signore.</p>
<p class="C2 V25">Ora a Gerusalemme c'era un uomo di nome Simeone, uomo giusto e timorato di Dio, che aspettava il conforto d'Israele;</p>
<p class="C2 V26">lo Spirito Santo che era sopra di lui, gli aveva preannunziato che non avrebbe visto la morte senza prima aver veduto il Messia del Signore.</p>
<p class="C2 V27">Mosso dunque dallo Spirito, si recò al tempio; e mentre i genitori vi portavano il bambino Gesù per adempiere la Legge,</p>
<p class="C2 V28">lo prese tra le braccia e benedisse Dio:</p>
<p class="C2 V29">«Ora lascia, o Signore, che il tuo servo vada in pace secondo la tua parola;</p>
<p class="C2 V30">perché i miei occhi han visto la tua salvezza,</p>
<p class="C2 V31">preparata da te davanti a tutti i popoli,</p>
<p class="C2 V32">luce per illuminare le genti e gloria del tuo popolo Israele».</p>
<p class="C2 V33">Il padre e la madre di Gesù si stupivano delle cose che si dicevano di lui.</p>
<p class="C2 V34">Simeone li benedisse e parlò a Maria, sua madre: «Egli è qui per la rovina e la risurrezione di molti in Israele, segno di contraddizione</p>
<p class="C2 V35">perché siano svelati i pensieri di molti cuori. E anche a te una spada trafiggerà l'anima».</p>
<p class="C2 V36">C'era anche una profetessa, Anna, figlia di Fanuèle, della tribù di Aser. Era molto avanzata in età, aveva vissuto col marito sette anni dal tempo in cui era ragazza,</p>
<p class="C2 V37">era poi rimasta vedova e ora aveva ottantaquattro anni. Non si allontanava mai dal tempio, servendo Dio notte e giorno con digiuni e preghiere.</p>
<p class="C2 V38">Sopraggiunta in quel momento, si mise anche lei a lodare Dio e parlava del bambino a quanti aspettavano la redenzione di Gerusalemme.</p>
<p class="C2 V39">Quando ebbero tutto compiuto secondo la legge del Signore, fecero ritorno in Galilea, alla loro città di Nazaret.</p>
<p class="C2 V40">Il bambino cresceva e si fortificava, pieno di sapienza, e la grazia di Dio era sopra di lui.</p>
<p class="C2 V41">I suoi genitori si recavano tutti gli anni a Gerusalemme per la festa di Pasqua.</p>
<p class="C2 V42">Quando egli ebbe dodici anni, vi salirono di nuovo secondo l'usanza;</p>
<p class="C2 V43">ma trascorsi i giorni della festa, mentre riprendevano la via del ritorno, il fanciullo Gesù rimase a Gerusalemme, senza che i genitori se ne accorgessero.</p>
<p class="C2 V44">Credendolo nella carovana, fecero una giornata di viaggio, e poi si misero a cercarlo tra i parenti e i conoscenti;</p>
<p class="C2 V45">non avendolo trovato, tornarono in cerca di lui a Gerusalemme.</p>
<p class="C2 V46">Dopo tre giorni lo trovarono nel tempio, seduto in mezzo ai dottori, mentre li ascoltava e li interrogava.</p>
<p class="C2 V47">E tutti quelli che l'udivano erano pieni di stupore per la sua intelligenza e le sue risposte.</p>
<p class="C2 V48">Al vederlo restarono stupiti e sua madre gli disse: «Figlio, perché ci hai fatto così? Ecco, tuo padre e io, angosciati, ti cercavamo».</p>
<p class="C2 V49">Ed egli rispose: «Perché mi cercavate? Non sapevate che io devo occuparmi delle cose del Padre mio?».</p>
<p class="C2 V50">Ma essi non compresero le sue parole.</p>
<p class="C2 V51">Partì dunque con loro e tornò a Nazaret e stava loro sottomesso. Sua madre serbava tutte queste cose nel suo cuore.</p>
<p class="C2 V52">E Gesù cresceva in sapienza, età e grazia davanti a Dio e agli uomini.</p>
<p class="C3 V1">Nell'anno decimoquinto dell'impero di Tiberio Cesare, mentre Ponzio Pilato era governatore della Giudea, Erode tetrarca della Galilea, e Filippo, suo fratello, tetrarca dell'Iturèa e della Traconìtide, e Lisània tetrarca dell'Abilène,</p>
<p class="C3 V2">sotto i sommi sacerdoti Anna e Caifa, la parola di Dio scese su Giovanni, figlio di Zaccaria, nel deserto.</p>
<p class="C3 V3">Ed egli percorse tutta la regione del Giordano, predicando un battesimo di conversione per il perdono dei peccati,</p>
<p class="C3 V4">com'è scritto nel libro degli oracoli del profeta Isaia: Voce di uno che grida nel deserto: Preparate la via del Signore, raddrizzate i suoi sentieri!</p>
<p class="C3 V5">Ogni burrone sia riempito, ogni monte e ogni colle sia abbassato; i passi tortuosi siano diritti; i luoghi impervi spianati.</p>
<p class="C3 V6">Ogni uomo vedrà la salvezza di Dio!</p>
<p class="C3 V7">Diceva dunque alle folle che andavano a farsi battezzare da lui: «Razza di vipere, chi vi ha insegnato a sfuggire all'ira imminente?</p>
<p class="C3 V8">Fate dunque opere degne della conversione e non cominciate a dire in voi stessi: Abbiamo Abramo per padre! Perché io vi dico che Dio può far nascere figli ad Abramo anche da queste pietre.</p>
<p class="C3 V9">Anzi, la scure è già posta alla radice degli alberi; ogni albero che non porta buon frutto, sarà tagliato e buttato nel fuoco».</p>
<p class="C3 V10">Le folle lo interrogavano: «Che cosa dobbiamo fare?».</p>
<p class="C3 V11">Rispondeva: «Chi ha due tuniche, ne dia una a chi non ne ha; e chi ha da mangiare, faccia altrettanto».</p>
<p class="C3 V12">Vennero anche dei pubblicani a farsi battezzare, e gli chiesero: «Maestro, che dobbiamo fare?».</p>
<p class="C3 V13">Ed egli disse loro: «Non esigete nulla di più di quanto vi è stato fissato».</p>
<p class="C3 V14">Lo interrogavano anche alcuni soldati: «E noi che dobbiamo fare?». Rispose: «Non maltrattate e non estorcete niente a nessuno, contentatevi delle vostre paghe».</p>
<p class="C3 V15">Poiché il popolo era in attesa e tutti si domandavano in cuor loro, riguardo a Giovanni, se non fosse lui il Cristo,</p>
<p class="C3 V16">Giovanni rispose a tutti dicendo: «Io vi battezzo con acqua; ma viene uno che è più forte di me, al quale io non son degno di sciogliere neppure il legaccio dei sandali: costui vi battezzerà in Spirito Santo e fuoco.</p>
<p class="C3 V17">Egli ha in mano il ventilabro per ripulire la sua aia e per raccogliere il frumento nel granaio; ma la pula, la brucerà con fuoco inestinguibile».</p>
<p class="C3 V18">Con molte altre esortazioni annunziava al popolo la buona novella.</p>
<p class="C3 V19">Ma il tetrarca Erode, biasimato da lui a causa di Erodìade, moglie di suo fratello, e per tutte le scelleratezze che aveva commesso,</p>
<p class="C3 V20">aggiunse alle altre anche questa: fece rinchiudere Giovanni in prigione.</p>
<p class="C3 V21">Quando tutto il popolo fu battezzato e mentre Gesù, ricevuto anche lui il battesimo, stava in preghiera, il cielo si aprì</p>
<p class="C3 V22">e scese su di lui lo Spirito Santo in apparenza corporea, come di colomba, e vi fu una voce dal cielo: «Tu sei il mio figlio prediletto, in te mi sono compiaciuto».</p>
<p class="C3 V23">Gesù quando incominciò il suo ministero aveva circa trent'anni ed era figlio, come si credeva, di Giuseppe, figlio di Eli,</p>
<p class="C3 V24">figlio di Mattàt, figlio di Levi, figlio di Melchi, figlio di Innài, figlio di Giuseppe,</p>
<p class="C3 V25">figlio di Mattatìa, figlio di Amos, figlio di Naum, figlio di Esli, figlio di Naggài,</p>
<p class="C3 V26">figlio di Maat, figlio di Mattatìa, figlio di Semèin, figlio di Iosek, figlio di Ioda,</p>
<p class="C3 V27">figlio di Ioanan, figlio di Resa, figlio di Zorobabèle, figlio di Salatiel, figlio di Neri,</p>
<p class="C3 V28">figlio di Melchi, figlio di Addi, figlio di Cosam, figlio di Elmadàm, figlio di Er,</p>
<p class="C3 V29">figlio di Gesù, figlio di Elièzer, figlio di Iorim, figlio di Mattàt, figlio di Levi,</p>
<p class="C3 V30">figlio di Simeone, figlio di Giuda, figlio di Giuseppe, figlio di Ionam, figlio di Eliacim,</p>
<p class="C3 V31">figlio di Melèa, figlio di Menna, figlio di Mattatà, figlio di Natàm, figlio di Davide,</p>
<p class="C3 V32">figlio di Iesse, figlio di Obed, figlio di Booz, figlio di Sala, figlio di Naàsson,</p>
<p class="C3 V33">figlio di Aminadàb, figlio di Admin, figlio di Arni, figlio di Esrom, figlio di Fares, figlio di Giuda,</p>
<p class="C3 V34">figlio di Giacobbe, figlio di Isacco, figlio di Abramo, figlio di Tare, figlio di Nacor,</p>
<p class="C3 V35">figlio di Seruk, figlio di Ragau, figlio di Falek, figlio di Eber, figlio di Sala,</p>
<p class="C3 V36">figlio di Cainam, figlio di Arfàcsad, figlio di Sem, figlio di Noè, figlio di Lamech,</p>
<p class="C3 V37">figlio di Matusalemme, figlio di Enoch, figlio di Iaret, figlio di Malleèl, figlio di Cainam,</p>
<p class="C3 V38">figlio di Enos, figlio di Set, figlio di Adamo, figlio di Dio.</p>
<p class="C4 V1">Gesù, pieno di Spirito Santo, si allontanò dal Giordano e fu condotto dallo Spirito nel deserto</p>
<p class="C4 V2">dove, per quaranta giorni, fu tentato dal diavolo. Non mangiò nulla in quei giorni; ma quando furono terminati ebbe fame.</p>
<p class="C4 V3">Allora il diavolo gli disse: «Se tu sei Figlio di Dio, di' a questa pietra che diventi pane».</p>
<p class="C4 V4">Gesù gli rispose: «Sta scritto: Non di solo pane vivrà l'uomo».</p>
<p class="C4 V5">Il diavolo lo condusse in alto e, mostrandogli in un istante tutti i regni della terra, gli disse:</p>
<p class="C4 V6">«Ti darò tutta questa potenza e la gloria di questi regni, perché è stata messa nelle mie mani e io la do a chi voglio.</p>
<p class="C4 V7">Se ti prostri dinanzi a me tutto sarà tuo».</p>
<p class="C4 V8">Gesù gli rispose: «Sta scritto: Solo al Signore Dio tuo ti prostrerai, lui solo adorerai».</p>
<p class="C4 V9">Lo condusse a Gerusalemme, lo pose sul pinnacolo del tempio e gli disse: «Se tu sei Figlio di Dio, buttati giù;</p>
<p class="C4 V10">sta scritto infatti: Ai suoi angeli darà ordine per te, perché essi ti custodiscano;</p>
<p class="C4 V11">e anche: essi ti sosterranno con le mani, perché il tuo piede non inciampi in una pietra».</p>
<p class="C4 V12">Gesù gli rispose: «È stato detto: Non tenterai il Signore Dio tuo».</p>
<p class="C4 V13">Dopo aver esaurito ogni specie di tentazione, il diavolo si allontanò da lui per ritornare al tempo fissato.</p>
<p class="C4 V14">Gesù ritornò in Galilea con la potenza dello Spirito Santo e la sua fama si diffuse in tutta la regione.</p>
<p class="C4 V15">Insegnava nelle loro sinagoghe e tutti ne facevano grandi lodi.</p>
<p class="C4 V16">Si recò a Nazaret, dove era stato allevato; ed entrò, secondo il suo solito, di sabato nella sinagoga e si alzò a leggere.</p>
<p class="C4 V17">Gli fu dato il rotolo del profeta Isaia; apertolo trovò il passo dove era scritto:</p>
<p class="C4 V18">Lo Spirito del Signore è sopra di me; per questo mi ha consacrato con l'unzione, e mi ha mandato per annunziare ai poveri un lieto messaggio, per proclamare ai prigionieri la liberazione e ai ciechi la vista; per rimettere in libertà gli oppressi,</p>
<p class="C4 V19">e predicare un anno di grazia del Signore.</p>
<p class="C4 V20">Poi arrotolò il volume, lo consegnò all'inserviente e sedette. Gli occhi di tutti nella sinagoga stavano fissi sopra di lui.</p>
<p class="C4 V21">Allora cominciò a dire: «Oggi si è adempiuta questa Scrittura che voi avete udita con i vostri orecchi».</p>
<p class="C4 V22">Tutti gli rendevano testimonianza ed erano meravigliati delle parole di grazia che uscivano dalla sua bocca e dicevano: «Non è il figlio di Giuseppe?».</p>
<p class="C4 V23">Ma egli rispose: «Di certo voi mi citerete il proverbio: Medico, cura te stesso. Quanto abbiamo udito che accadde a Cafarnao, fàllo anche qui, nella tua patria!».</p>
<p class="C4 V24">Poi aggiunse: «Nessun profeta è bene accetto in patria.</p>
<p class="C4 V25">Vi dico anche: c'erano molte vedove in Israele al tempo di Elia, quando il cielo fu chiuso per tre anni e sei mesi e ci fu una grande carestia in tutto il paese;</p>
<p class="C4 V26">ma a nessuna di esse fu mandato Elia, se non a una vedova in Sarepta di Sidone.</p>
<p class="C4 V27">C'erano molti lebbrosi in Israele al tempo del profeta Eliseo, ma nessuno di loro fu risanato se non Naaman, il Siro».</p>
<p class="C4 V28">All'udire queste cose, tutti nella sinagoga furono pieni di sdegno;</p>
<p class="C4 V29">si levarono, lo cacciarono fuori della città e lo condussero fin sul ciglio del monte sul quale la loro città era situata, per gettarlo giù dal precipizio.</p>
<p class="C4 V30">Ma egli, passando in mezzo a loro, se ne andò.</p>
<p class="C4 V31">Poi discese a Cafarnao, una città della Galilea, e al sabato ammaestrava la gente.</p>
<p class="C4 V32">Rimanevano colpiti dal suo insegnamento, perché parlava con autorità.</p>
<p class="C4 V33">Nella sinagoga c'era un uomo con un demonio immondo e cominciò a gridare forte:</p>
<p class="C4 V34">«Basta! Che abbiamo a che fare con te, Gesù Nazareno? Sei venuto a rovinarci? So bene chi sei: il Santo di Dio!».</p>
<p class="C4 V35">Gesù gli intimò: «Taci, esci da costui!». E il demonio, gettatolo a terra in mezzo alla gente, uscì da lui, senza fargli alcun male.</p>
<p class="C4 V36">Tutti furono presi da paura e si dicevano l'un l'altro: «Che parola è mai questa, che comanda con autorità e potenza agli spiriti immondi ed essi se ne vanno?».</p>
<p class="C4 V37">E si diffondeva la fama di lui in tutta la regione.</p>
<p class="C4 V38">Uscito dalla sinagoga entrò nella casa di Simone. La suocera di Simone era in preda a una grande febbre e lo pregarono per lei.</p>
<p class="C4 V39">Chinatosi su di lei, intimò alla febbre, e la febbre la lasciò. Levatasi all'istante, la donna cominciò a servirli.</p>
<p class="C4 V40">Al calar del sole, tutti quelli che avevano infermi colpiti da mali di ogni genere li condussero a lui. Ed egli, imponendo su ciascuno le mani, li guariva.</p>
<p class="C4 V41">Da molti uscivano demòni gridando: «Tu sei il Figlio di Dio!». Ma egli li minacciava e non li lasciava parlare, perché sapevano che era il Cristo.</p>
<p class="C4 V42">Sul far del giorno uscì e si recò in un luogo deserto. Ma le folle lo cercavano, lo raggiunsero e volevano trattenerlo perché non se ne andasse via da loro.</p>
<p class="C4 V43">Egli però disse: «Bisogna che io annunzi il regno di Dio anche alle altre città; per questo sono stato mandato».</p>
<p class="C4 V44">E andava predicando nelle sinagoghe della Giudea.</p>
<p class="C5 V1">Un giorno, mentre, levato in piedi, stava presso il lago di Genèsaret</p>
<p class="C5 V2">e la folla gli faceva ressa intorno per ascoltare la parola di Dio, vide due barche ormeggiate alla sponda. I pescatori erano scesi e lavavano le reti.</p>
<p class="C5 V3">Salì in una barca, che era di Simone, e lo pregò di scostarsi un poco da terra. Sedutosi, si mise ad ammaestrare le folle dalla barca.</p>
<p class="C5 V4">Quando ebbe finito di parlare, disse a Simone: «Prendi il largo e calate le reti per la pesca».</p>
<p class="C5 V5">Simone rispose: «Maestro, abbiamo faticato tutta la notte e non abbiamo preso nulla; ma sulla tua parola getterò le reti».</p>
<p class="C5 V6">E avendolo fatto, presero una quantità enorme di pesci e le reti si rompevano.</p>
<p class="C5 V7">Allora fecero cenno ai compagni dell'altra barca, che venissero ad aiutarli. Essi vennero e riempirono tutte e due le barche al punto che quasi affondavano.</p>
<p class="C5 V8">Al veder questo, Simon Pietro si gettò alle ginocchia di Gesù, dicendo: «Signore, allontanati da me che sono un peccatore».</p>
<p class="C5 V9">Grande stupore infatti aveva preso lui e tutti quelli che erano insieme con lui per la pesca che avevano fatto;</p>
<p class="C5 V10">così pure Giacomo e Giovanni, figli di Zebedèo, che erano soci di Simone. Gesù disse a Simone: «Non temere; d'ora in poi sarai pescatore di uomini».</p>
<p class="C5 V11">Tirate le barche a terra, lasciarono tutto e lo seguirono.</p>
<p class="C5 V12">Un giorno Gesù si trovava in una città e un uomo coperto di lebbra lo vide e gli si gettò ai piedi pregandolo: «Signore, se vuoi, puoi sanarmi».</p>
<p class="C5 V13">Gesù stese la mano e lo toccò dicendo: «Lo voglio, sii risanato!». E subito la lebbra scomparve da lui.</p>
<p class="C5 V14">Gli ingiunse di non dirlo a nessuno: «Va', mostrati al sacerdote e fa' l'offerta per la tua purificazione, come ha ordinato Mosè, perché serva di testimonianza per essi».</p>
<p class="C5 V15">La sua fama si diffondeva ancor più; folle numerose venivano per ascoltarlo e farsi guarire dalle loro infermità.</p>
<p class="C5 V16">Ma Gesù si ritirava in luoghi solitari a pregare.</p>
<p class="C5 V17">Un giorno sedeva insegnando. Sedevano là anche farisei e dottori della legge, venuti da ogni villaggio della Galilea, della Giudea e da Gerusalemme. E la potenza del Signore gli faceva operare guarigioni.</p>
<p class="C5 V18">Ed ecco alcuni uomini, portando sopra un letto un paralitico, cercavano di farlo passare e metterlo davanti a lui.</p>
<p class="C5 V19">Non trovando da qual parte introdurlo a causa della folla, salirono sul tetto e lo calarono attraverso le tegole con il lettuccio davanti a Gesù, nel mezzo della stanza.</p>
<p class="C5 V20">Veduta la loro fede, disse: «Uomo, i tuoi peccati ti sono rimessi».</p>
<p class="C5 V21">Gli scribi e i farisei cominciarono a discutere dicendo: «Chi è costui che pronuncia bestemmie? Chi può rimettere i peccati, se non Dio soltanto?».</p>
<p class="C5 V22">Ma Gesù, conosciuti i loro ragionamenti, rispose: «Che cosa andate ragionando nei vostri cuori?</p>
<p class="C5 V23">Che cosa è più facile, dire: Ti sono rimessi i tuoi peccati, o dire: Alzati e cammina?</p>
<p class="C5 V24">Ora, perché sappiate che il Figlio dell'uomo ha il potere sulla terra di rimettere i peccati: io ti dico - esclamò rivolto al paralitico - alzati, prendi il tuo lettuccio e va' a casa tua».</p>
<p class="C5 V25">Subito egli si alzò davanti a loro, prese il lettuccio su cui era disteso e si avviò verso casa glorificando Dio.</p>
<p class="C5 V26">Tutti rimasero stupiti e levavano lode a Dio; pieni di timore dicevano: «Oggi abbiamo visto cose prodigiose».</p>
<p class="C5 V27">Dopo ciò egli uscì e vide un pubblicano di nome Levi seduto al banco delle imposte, e gli disse: «Seguimi!».</p>
<p class="C5 V28">Egli, lasciando tutto, si alzò e lo seguì.</p>
<p class="C5 V29">Poi Levi gli preparò un grande banchetto nella sua casa. C'era una folla di pubblicani e d'altra gente seduta con loro a tavola.</p>
<p class="C5 V30">I farisei e i loro scribi mormoravano e dicevano ai suoi discepoli: «Perché mangiate e bevete con i pubblicani e i peccatori?».</p>
<p class="C5 V31">Gesù rispose: «Non sono i sani che hanno bisogno del medico, ma i malati;</p>
<p class="C5 V32">io non sono venuto a chiamare i giusti, ma i peccatori a convertirsi».</p>
<p class="C5 V33">Allora gli dissero: «I discepoli di Giovanni digiunano spesso e fanno orazioni; così pure i discepoli dei farisei; invece i tuoi mangiano e bevono!».</p>
<p class="C5 V34">Gesù rispose: «Potete far digiunare gli invitati a nozze, mentre lo sposo è con loro?</p>
<p class="C5 V35">Verranno però i giorni in cui lo sposo sarà strappato da loro; allora, in quei giorni, digiuneranno».</p>
<p class="C5 V36">Diceva loro anche una parabola: «Nessuno strappa un pezzo da un vestito nuovo per attaccarlo a un vestito vecchio; altrimenti egli strappa il nuovo, e la toppa presa dal nuovo non si adatta al vecchio.</p>
<p class="C5 V37">E nessuno mette vino nuovo in otri vecchi; altrimenti il vino nuovo spacca gli otri, si versa fuori e gli otri vanno perduti.</p>
<p class="C5 V38">Il vino nuovo bisogna metterlo in otri nuovi.</p>
<p class="C5 V39">Nessuno poi che beve il vino vecchio desidera il nuovo, perché dice: Il vecchio è buono!».</p>
<p class="C6 V1">Un giorno di sabato passava attraverso campi di grano e i suoi discepoli coglievano e mangiavano le spighe, sfregandole con le mani.</p>
<p class="C6 V2">Alcuni farisei dissero: «Perché fate ciò che non è permesso di sabato?».</p>
<p class="C6 V3">Gesù rispose: «Allora non avete mai letto ciò che fece Davide, quando ebbe fame lui e i suoi compagni?</p>
<p class="C6 V4">Come entrò nella casa di Dio, prese i pani dell'offerta, ne mangiò e ne diede ai suoi compagni, sebbene non fosse lecito mangiarli se non ai soli sacerdoti?».</p>
<p class="C6 V5">E diceva loro: «Il Figlio dell'uomo è signore del sabato».</p>
<p class="C6 V6">Un altro sabato egli entrò nella sinagoga e si mise a insegnare. Ora c'era là un uomo, che aveva la mano destra inaridita.</p>
<p class="C6 V7">Gli scribi e i farisei lo osservavano per vedere se lo guariva di sabato, allo scopo di trovare un capo di accusa contro di lui.</p>
<p class="C6 V8">Ma Gesù era a conoscenza dei loro pensieri e disse all'uomo che aveva la mano inaridita: «Alzati e mettiti nel mezzo!». L'uomo, alzatosi, si mise nel punto indicato.</p>
<p class="C6 V9">Poi Gesù disse loro: «Domando a voi: È lecito in giorno di sabato fare del bene o fare del male, salvare una vita o perderla?».</p>
<p class="C6 V10">E volgendo tutt'intorno lo sguardo su di loro, disse all'uomo: «Stendi la mano!». Egli lo fece e la mano guarì.</p>
<p class="C6 V11">Ma essi furono pieni di rabbia e discutevano fra di loro su quello che avrebbero potuto fare a Gesù.</p>
<p class="C6 V12">In quei giorni Gesù se ne andò sulla montagna a pregare e passò la notte in orazione.</p>
<p class="C6 V13">Quando fu giorno, chiamò a sé i suoi discepoli e ne scelse dodici, ai quali diede il nome di apostoli:</p>
<p class="C6 V14">Simone, che chiamò anche Pietro, Andrea suo fratello, Giacomo, Giovanni, Filippo, Bartolomeo,</p>
<p class="C6 V15">Matteo, Tommaso, Giacomo d'Alfeo, Simone soprannominato Zelota,</p>
<p class="C6 V16">Giuda di Giacomo e Giuda Iscariota, che fu il traditore.</p>
<p class="C6 V17">Disceso con loro, si fermò in un luogo pianeggiante. C'era gran folla di suoi discepoli e gran moltitudine di gente da tutta la Giudea, da Gerusalemme e dal litorale di Tiro e di Sidone,</p>
<p class="C6 V18">che erano venuti per ascoltarlo ed esser guariti dalle loro malattie; anche quelli che erano tormentati da spiriti immondi, venivano guariti.</p>
<p class="C6 V19">Tutta la folla cercava di toccarlo, perché da lui usciva una forza che sanava tutti.</p>
<p class="C6 V20">Alzati gli occhi verso i suoi discepoli, Gesù diceva: «Beati voi poveri, perché vostro è il regno di Dio.</p>
<p class="C6 V21">Beati voi che ora avete fame, perché sarete saziati. Beati voi che ora piangete, perché riderete.</p>
<p class="C6 V22">Beati voi quando gli uomini vi odieranno e quando vi metteranno al bando e v'insulteranno e respingeranno il vostro nome come scellerato, a causa del Figlio dell'uomo.</p>
<p class="C6 V23">Rallegratevi in quel giorno ed esultate, perché, ecco, la vostra ricompensa è grande nei cieli. Allo stesso modo infatti facevano i loro padri con i profeti.</p>
<p class="C6 V24">Ma guai a voi, ricchi, perché avete già la vostra consolazione.</p>
<p class="C6 V25">Guai a voi che ora siete sazi, perché avrete fame. Guai a voi che ora ridete, perché sarete afflitti e piangerete.</p>
<p class="C6 V26">Guai quando tutti gli uomini diranno bene di voi. Allo stesso modo infatti facevano i loro padri con i falsi profeti.</p>
<p class="C6 V27">Ma a voi che ascoltate, io dico: Amate i vostri nemici, fate del bene a coloro che vi odiano,</p>
<p class="C6 V28">benedite coloro che vi maledicono, pregate per coloro che vi maltrattano.</p>
<p class="C6 V29">A chi ti percuote sulla guancia, porgi anche l'altra; a chi ti leva il mantello, non rifiutare la tunica.</p>
<p class="C6 V30">Da' a chiunque ti chiede; e a chi prende del tuo, non richiederlo.</p>
<p class="C6 V31">Ciò che volete gli uomini facciano a voi, anche voi fatelo a loro.</p>
<p class="C6 V32">Se amate quelli che vi amano, che merito ne avrete? Anche i peccatori fanno lo stesso.</p>
<p class="C6 V33">E se fate del bene a coloro che vi fanno del bene, che merito ne avrete? Anche i peccatori fanno lo stesso.</p>
<p class="C6 V34">E se prestate a coloro da cui sperate ricevere, che merito ne avrete? Anche i peccatori concedono prestiti ai peccatori per riceverne altrettanto.</p>
<p class="C6 V35">Amate invece i vostri nemici, fate del bene e prestate senza sperarne nulla, e il vostro premio sarà grande e sarete figli dell'Altissimo; perché egli è benevolo verso gl'ingrati e i malvagi.</p>
<p class="C6 V36">Siate misericordiosi, come è misericordioso il Padre vostro.</p>
<p class="C6 V37">Non giudicate e non sarete giudicati; non condannate e non sarete condannati; perdonate e vi sarà perdonato;</p>
<p class="C6 V38">date e vi sarà dato; una buona misura, pigiata, scossa e traboccante vi sarà versata nel grembo, perché con la misura con cui misurate, sarà misurato a voi in cambio».</p>
<p class="C6 V39">Disse loro anche una parabola: «Può forse un cieco guidare un altro cieco? Non cadranno tutt'e due in una buca?</p>
<p class="C6 V40">Il discepolo non è da più del maestro; ma ognuno ben preparato sarà come il suo maestro.</p>
<p class="C6 V41">Perché guardi la pagliuzza che è nell'occhio del tuo fratello, e non t'accorgi della trave che è nel tuo?</p>
<p class="C6 V42">Come puoi dire al tuo fratello: Permetti che tolga la pagliuzza che è nel tuo occhio, e tu non vedi la trave che è nel tuo? Ipocrita, togli prima la trave dal tuo occhio e allora potrai vederci bene nel togliere la pagliuzza dall'occhio del tuo fratello.</p>
<p class="C6 V43">Non c'è albero buono che faccia frutti cattivi, né albero cattivo che faccia frutti buoni.</p>
<p class="C6 V44">Ogni albero infatti si riconosce dal suo frutto: non si raccolgono fichi dalle spine, né si vendemmia uva da un rovo.</p>
<p class="C6 V45">L'uomo buono trae fuori il bene dal buon tesoro del suo cuore; l'uomo cattivo dal suo cattivo tesoro trae fuori il male, perché la bocca parla dalla pienezza del cuore.</p>
<p class="C6 V46">Perché mi chiamate: Signore, Signore, e poi non fate ciò che dico?</p>
<p class="C6 V47">Chi viene a me e ascolta le mie parole e le mette in pratica, vi mostrerò a chi è simile:</p>
<p class="C6 V48">è simile a un uomo che, costruendo una casa, ha scavato molto profondo e ha posto le fondamenta sopra la roccia. Venuta la piena, il fiume irruppe contro quella casa, ma non riuscì a smuoverla perché era costruita bene.</p>
<p class="C6 V49">Chi invece ascolta e non mette in pratica, è simile a un uomo che ha costruito una casa sulla terra, senza fondamenta. Il fiume la investì e subito crollò; e la rovina di quella casa fu grande».</p>
<p class="C7 V1">Quando ebbe terminato di rivolgere tutte queste parole al popolo che stava in ascolto, entrò in Cafarnao.</p>
<p class="C7 V2">Il servo di un centurione era ammalato e stava per morire. Il centurione l'aveva molto caro.</p>
<p class="C7 V3">Perciò, avendo udito parlare di Gesù, gli mandò alcuni anziani dei Giudei a pregarlo di venire e di salvare il suo servo.</p>
<p class="C7 V4">Costoro giunti da Gesù lo pregavano con insistenza: «Egli merita che tu gli faccia questa grazia, dicevano,</p>
<p class="C7 V5">perché ama il nostro popolo, ed è stato lui a costruirci la sinagoga».</p>
<p class="C7 V6">Gesù si incamminò con loro. Non era ormai molto distante dalla casa quando il centurione mandò alcuni amici a dirgli: «Signore, non stare a disturbarti, io non son degno che tu entri sotto il mio tetto;</p>
<p class="C7 V7">per questo non mi sono neanche ritenuto degno di venire da te, ma comanda con una parola e il mio servo sarà guarito.</p>
<p class="C7 V8">Anch'io infatti sono uomo sottoposto a un'autorità, e ho sotto di me dei soldati; e dico all'uno: Va' ed egli va, e a un altro: Vieni, ed egli viene, e al mio servo: Fa' questo, ed egli lo fa».</p>
<p class="C7 V9">All'udire questo Gesù restò ammirato e rivolgendosi alla folla che lo seguiva disse: «Io vi dico che neanche in Israele ho trovato una fede così grande!».</p>
<p class="C7 V10">E gli inviati, quando tornarono a casa, trovarono il servo guarito.</p>
<p class="C7 V11">In seguito si recò in una città chiamata Nain e facevano la strada con lui i discepoli e grande folla.</p>
<p class="C7 V12">Quando fu vicino alla porta della città, ecco che veniva portato al sepolcro un morto, figlio unico di madre vedova; e molta gente della città era con lei.</p>
<p class="C7 V13">Vedendola, il Signore ne ebbe compassione e le disse: «Non piangere!».</p>
<p class="C7 V14">E accostatosi toccò la bara, mentre i portatori si fermarono. Poi disse: «Giovinetto, dico a te, alzati!».</p>
<p class="C7 V15">Il morto si levò a sedere e incominciò a parlare. Ed egli lo diede alla madre.</p>
<p class="C7 V16">Tutti furono presi da timore e glorificavano Dio dicendo: «Un grande profeta è sorto tra noi e Dio ha visitato il suo popolo».</p>
<p class="C7 V17">La fama di questi fatti si diffuse in tutta la Giudea e per tutta la regione.</p>
<p class="C7 V18">Anche Giovanni fu informato dai suoi discepoli di tutti questi avvenimenti. Giovanni chiamò due di essi</p>
<p class="C7 V19">e li mandò a dire al Signore: «Sei tu colui che viene, o dobbiamo aspettare un altro?».</p>
<p class="C7 V20">Venuti da lui, quegli uomini dissero: «Giovanni il Battista ci ha mandati da te per domandarti: Sei tu colui che viene o dobbiamo aspettare un altro?».</p>
<p class="C7 V21">In quello stesso momento Gesù guarì molti da malattie, da infermità, da spiriti cattivi e donò la vista a molti ciechi.</p>
<p class="C7 V22">Poi diede loro questa risposta: «Andate e riferite a Giovanni ciò che avete visto e udito: i ciechi riacquistano la vista, gli zoppi camminano, i lebbrosi vengono sanati, i sordi odono, i morti risuscitano, ai poveri è annunziata la buona novella.</p>
<p class="C7 V23">E beato è chiunque non sarà scandalizzato di me!».</p>
<p class="C7 V24">Quando gli inviati di Giovanni furono partiti, Gesù cominciò a dire alla folla riguardo a Giovanni: «Che cosa siete andati a vedere nel deserto? Una canna agitata dal vento?</p>
<p class="C7 V25">E allora, che cosa siete andati a vedere? Un uomo avvolto in morbide vesti? Coloro che portano vesti sontuose e vivono nella lussuria stanno nei palazzi dei re.</p>
<p class="C7 V26">Allora, che cosa siete andati a vedere? Un profeta? Sì, vi dico, e più che un profeta.</p>
<p class="C7 V27">Egli è colui del quale sta scritto: Ecco io mando davanti a te il mio messaggero, egli preparerà la via davanti a te.</p>
<p class="C7 V28">Io vi dico, tra i nati di donna non c'è nessuno più grande di Giovanni, e il più piccolo nel regno di Dio è più grande di lui.</p>
<p class="C7 V29">Tutto il popolo che lo ha ascoltato, e anche i pubblicani, hanno riconosciuto la giustizia di Dio ricevendo il battesimo di Giovanni.</p>
<p class="C7 V30">Ma i farisei e i dottori della legge non facendosi battezzare da lui hanno reso vano per loro il disegno di Dio.</p>
<p class="C7 V31">A chi dunque paragonerò gli uomini di questa generazione, a chi sono simili?</p>
<p class="C7 V32">Sono simili a quei bambini che stando in piazza gridano gli uni agli altri: Vi abbiamo suonato il flauto e non avete ballato; vi abbiamo cantato un lamento e non avete pianto!</p>
<p class="C7 V33">È venuto infatti Giovanni il Battista che non mangia pane e non beve vino, e voi dite: Ha un demonio.</p>
<p class="C7 V34">È venuto il Figlio dell'uomo che mangia e beve, e voi dite: Ecco un mangione e un beone, amico dei pubblicani e dei peccatori.</p>
<p class="C7 V35">Ma alla sapienza è stata resa giustizia da tutti i suoi figli».</p>
<p class="C7 V36">Uno dei farisei lo invitò a mangiare da lui. Egli entrò nella casa del fariseo e si mise a tavola.</p>
<p class="C7 V37">Ed ecco una donna, una peccatrice di quella città, saputo che si trovava nella casa del fariseo, venne con un vasetto di olio profumato;</p>
<p class="C7 V38">e fermatasi dietro si rannicchiò piangendo ai piedi di lui e cominciò a bagnarli di lacrime, poi li asciugava con i suoi capelli, li baciava e li cospargeva di olio profumato.</p>
<p class="C7 V39">A quella vista il fariseo che l'aveva invitato pensò tra sé. «Se costui fosse un profeta, saprebbe chi e che specie di donna è colei che lo tocca: è una peccatrice».</p>
<p class="C7 V40">Gesù allora gli disse: «Simone, ho una cosa da dirti». Ed egli: «Maestro, di' pure».</p>
<p class="C7 V41">«Un creditore aveva due debitori: l'uno gli doveva cinquecento denari, l'altro cinquanta.</p>
<p class="C7 V42">Non avendo essi da restituire, condonò il debito a tutti e due. Chi dunque di loro lo amerà di più?».</p>
<p class="C7 V43">Simone rispose: «Suppongo quello a cui ha condonato di più». Gli disse Gesù: «Hai giudicato bene».</p>
<p class="C7 V44">E volgendosi verso la donna, disse a Simone: «Vedi questa donna? Sono entrato nella tua casa e tu non m'hai dato l'acqua per i piedi; lei invece mi ha bagnato i piedi con le lacrime e li ha asciugati con i suoi capelli.</p>
<p class="C7 V45">Tu non mi hai dato un bacio, lei invece da quando sono entrato non ha cessato di baciarmi i piedi.</p>
<p class="C7 V46">Tu non mi hai cosparso il capo di olio profumato, ma lei mi ha cosparso di profumo i piedi.</p>
<p class="C7 V47">Per questo ti dico: le sono perdonati i suoi molti peccati, poiché ha molto amato. Invece quello a cui si perdona poco, ama poco».</p>
<p class="C7 V48">Poi disse a lei: «Ti sono perdonati i tuoi peccati».</p>
<p class="C7 V49">Allora i commensali cominciarono a dire tra sé: «Chi è quest'uomo che perdona anche i peccati?».</p>
<p class="C7 V50">Ma egli disse alla donna: «La tua fede ti ha salvata; va' in pace!».</p>
<p class="C8 V1">In seguito egli se ne andava per le città e i villaggi, predicando e annunziando la buona novella del regno di Dio.</p>
<p class="C8 V2">C'erano con lui i Dodici e alcune donne che erano state guarite da spiriti cattivi e da infermità: Maria di Màgdala, dalla quale erano usciti sette demòni,</p>
<p class="C8 V3">Giovanna, moglie di Cusa, amministratore di Erode, Susanna e molte altre, che li assistevano con i loro beni.</p>
<p class="C8 V4">Poiché una gran folla si radunava e accorreva a lui gente da ogni città, disse con una parabola:</p>
<p class="C8 V5">«Il seminatore uscì a seminare la sua semente. Mentre seminava, parte cadde lungo la strada e fu calpestata, e gli uccelli del cielo la divorarono.</p>
<p class="C8 V6">Un'altra parte cadde sulla pietra e appena germogliata inaridì per mancanza di umidità.</p>
<p class="C8 V7">Un'altra cadde in mezzo alle spine e le spine, cresciute insieme con essa, la soffocarono.</p>
<p class="C8 V8">Un'altra cadde sulla terra buona, germogliò e fruttò cento volte tanto». Detto questo, esclamò: «Chi ha orecchi per intendere, intenda!».</p>
<p class="C8 V9">I suoi discepoli lo interrogarono sul significato della parabola.</p>
<p class="C8 V10">Ed egli disse: «A voi è dato conoscere i misteri del regno di Dio, ma agli altri solo in parabole, perché vedendo non vedano e udendo non intendano.</p>
<p class="C8 V11">Il significato della parabola è questo: Il seme è la parola di Dio.</p>
<p class="C8 V12">I semi caduti lungo la strada sono coloro che l'hanno ascoltata, ma poi viene il diavolo e porta via la parola dai loro cuori, perché non credano e così siano salvati.</p>
<p class="C8 V13">Quelli sulla pietra sono coloro che, quando ascoltano, accolgono con gioia la parola, ma non hanno radice; credono per un certo tempo, ma nell'ora della tentazione vengono meno.</p>
<p class="C8 V14">Il seme caduto in mezzo alle spine sono coloro che, dopo aver ascoltato, strada facendo si lasciano sopraffare dalle preoccupazioni, dalla ricchezza e dai piaceri della vita e non giungono a maturazione.</p>
<p class="C8 V15">Il seme caduto sulla terra buona sono coloro che, dopo aver ascoltato la parola con cuore buono e perfetto, la custodiscono e producono frutto con la loro perseveranza.</p>
<p class="C8 V16">Nessuno accende una lampada e la copre con un vaso o la pone sotto un letto; la pone invece su un lampadario, perché chi entra veda la luce.</p>
<p class="C8 V17">Non c'è nulla di nascosto che non debba essere manifestato, nulla di segreto che non debba essere conosciuto e venire in piena luce.</p>
<p class="C8 V18">Fate attenzione dunque a come ascoltate; perché a chi ha sarà dato, ma a chi non ha sarà tolto anche ciò che crede di avere».</p>
<p class="C8 V19">Un giorno andarono a trovarlo la madre e i fratelli, ma non potevano avvicinarlo a causa della folla.</p>
<p class="C8 V20">Gli fu annunziato: «Tua madre e i tuoi fratelli sono qui fuori e desiderano vederti».</p>
<p class="C8 V21">Ma egli rispose: «Mia madre e miei fratelli sono coloro che ascoltano la parola di Dio e la mettono in pratica».</p>
<p class="C8 V22">Un giorno salì su una barca con i suoi discepoli e disse: «Passiamo all'altra riva del lago». Presero il largo.</p>
<p class="C8 V23">Ora, mentre navigavano, egli si addormentò. Un turbine di vento si abbattè sul lago, imbarcavano acqua ed erano in pericolo.</p>
<p class="C8 V24">Accostatisi a lui, lo svegliarono dicendo: «Maestro, maestro, siamo perduti!». E lui, destatosi, sgridò il vento e i flutti minacciosi; essi cessarono e si fece bonaccia.</p>
<p class="C8 V25">Allora disse loro: «Dov'è la vostra fede?». Essi intimoriti e meravigliati si dicevano l'un l'altro: «Chi è dunque costui che dà ordini ai venti e all'acqua e gli obbediscono?».</p>
<p class="C8 V26">Approdarono nella regione dei Gerasèni, che sta di fronte alla Galilea.</p>
<p class="C8 V27">Era appena sceso a terra, quando gli venne incontro un uomo della città posseduto dai demòni. Da molto tempo non portava vestiti, né abitava in casa, ma nei sepolcri.</p>
<p class="C8 V28">Alla vista di Gesù gli si gettò ai piedi urlando e disse a gran voce: «Che vuoi da me, Gesù, Figlio del Dio Altissimo? Ti prego, non tormentarmi!».</p>
<p class="C8 V29">Gesù infatti stava ordinando allo spirito immondo di uscire da quell'uomo. Molte volte infatti s'era impossessato di lui; allora lo legavano con catene e lo custodivano in ceppi, ma egli spezzava i legami e veniva spinto dal demonio in luoghi deserti.</p>
<p class="C8 V30">Gesù gli domandò: «Qual è il tuo nome?». Rispose: «Legione», perché molti demòni erano entrati in lui.</p>
<p class="C8 V31">E lo supplicavano che non ordinasse loro di andarsene nell'abisso.</p>
<p class="C8 V32">Vi era là un numeroso branco di porci che pascolavano sul monte. Lo pregarono che concedesse loro di entrare nei porci; ed egli lo permise.</p>
<p class="C8 V33">I demòni uscirono dall'uomo ed entrarono nei porci e quel branco corse a gettarsi a precipizio dalla rupe nel lago e annegò.</p>
<p class="C8 V34">Quando videro ciò che era accaduto, i mandriani fuggirono e portarono la notizia nella città e nei villaggi.</p>
<p class="C8 V35">La gente uscì per vedere l'accaduto, arrivarono da Gesù e trovarono l'uomo dal quale erano usciti i demòni vestito e sano di mente, che sedeva ai piedi di Gesù; e furono presi da spavento.</p>
<p class="C8 V36">Quelli che erano stati spettatori riferirono come l'indemoniato era stato guarito.</p>
<p class="C8 V37">Allora tutta la popolazione del territorio dei Gerasèni gli chiese che si allontanasse da loro, perché avevano molta paura. Gesù, salito su una barca, tornò indietro.</p>
<p class="C8 V38">L'uomo dal quale erano usciti i demòni gli chiese di restare con lui, ma egli lo congedò dicendo:</p>
<p class="C8 V39">«Torna a casa tua e racconta quello che Dio ti ha fatto». L'uomo se ne andò, proclamando per tutta la città quello che Gesù gli aveva fatto.</p>
<p class="C8 V40">Al suo ritorno, Gesù fu accolto dalla folla, poiché tutti erano in attesa di lui.</p>
<p class="C8 V41">Ed ecco venne un uomo di nome Giàiro, che era capo della sinagoga: gettatosi ai piedi di Gesù, lo pregava di recarsi a casa sua,</p>
<p class="C8 V42">perché aveva un'unica figlia, di circa dodici anni, che stava per morire. Durante il cammino, le folle gli si accalcavano attorno.</p>
<p class="C8 V43">Una donna che soffriva di emorragia da dodici anni, e che nessuno era riuscito a guarire,</p>
<p class="C8 V44">gli si avvicinò alle spalle e gli toccò il lembo del mantello e subito il flusso di sangue si arrestò.</p>
<p class="C8 V45">Gesù disse: «Chi mi ha toccato?». Mentre tutti negavano, Pietro disse: «Maestro, la folla ti stringe da ogni parte e ti schiaccia».</p>
<p class="C8 V46">Ma Gesù disse: «Qualcuno mi ha toccato. Ho sentito che una forza è uscita da me».</p>
<p class="C8 V47">Allora la donna, vedendo che non poteva rimanere nascosta, si fece avanti tremando e, gettatasi ai suoi piedi, dichiarò davanti a tutto il popolo il motivo per cui l'aveva toccato, e come era stata subito guarita.</p>
<p class="C8 V48">Egli le disse: «Figlia, la tua fede ti ha salvata, va' in pace!».</p>
<p class="C8 V49">Stava ancora parlando quando venne uno della casa del capo della sinagoga a dirgli: «Tua figlia è morta, non disturbare più il maestro».</p>
<p class="C8 V50">Ma Gesù che aveva udito rispose: «Non temere, soltanto abbi fede e sarà salvata».</p>
<p class="C8 V51">Giunto alla casa, non lasciò entrare nessuno con sé, all'infuori di Pietro, Giovanni e Giacomo e il padre e la madre della fanciulla.</p>
<p class="C8 V52">Tutti piangevano e facevano il lamento su di lei. Gesù disse: «Non piangete, perché non è morta, ma dorme».</p>
<p class="C8 V53">Essi lo deridevano, sapendo che era morta,</p>
<p class="C8 V54">ma egli, prendendole la mano, disse ad alta voce: «Fanciulla, alzati!».</p>
<p class="C8 V55">Il suo spirito ritornò in lei ed ella si alzò all'istante. Egli ordinò di darle da mangiare.</p>
<p class="C8 V56">I genitori ne furono sbalorditi, ma egli raccomandò loro di non raccontare a nessuno ciò che era accaduto.</p>
<p class="C9 V1">Egli allora chiamò a sé i Dodici e diede loro potere e autorità su tutti i demòni e di curare le malattie.</p>
<p class="C9 V2">E li mandò ad annunziare il regno di Dio e a guarire gli infermi.</p>
<p class="C9 V3">Disse loro: «Non prendete nulla per il viaggio, né bastone, né bisaccia, né pane, né denaro, né due tuniche per ciascuno.</p>
<p class="C9 V4">In qualunque casa entriate, là rimanete e di là poi riprendete il cammino.</p>
<p class="C9 V5">Quanto a coloro che non vi accolgono, nell'uscire dalla loro città, scuotete la polvere dai vostri piedi, a testimonianza contro di essi».</p>
<p class="C9 V6">Allora essi partirono e giravano di villaggio in villaggio, annunziando dovunque la buona novella e operando guarigioni.</p>
<p class="C9 V7">Intanto il tetrarca Erode sentì parlare di tutti questi avvenimenti e non sapeva che cosa pensare, perché alcuni dicevano: «Giovanni è risuscitato dai morti»,</p>
<p class="C9 V8">altri: «È apparso Elia», e altri ancora: «È risorto uno degli antichi profeti».</p>
<p class="C9 V9">Ma Erode diceva: «Giovanni l'ho fatto decapitare io; chi è dunque costui, del quale sento dire tali cose?». E cercava di vederlo.</p>
<p class="C9 V10">Al loro ritorno, gli apostoli raccontarono a Gesù tutto quello che avevano fatto. Allora li prese con sé e si ritirò verso una città chiamata Betsàida.</p>
<p class="C9 V11">Ma le folle lo seppero e lo seguirono. Egli le accolse e prese a parlar loro del regno di Dio e a guarire quanti avevan bisogno di cure.</p>
<p class="C9 V12">Il giorno cominciava a declinare e i Dodici gli si avvicinarono dicendo: «Congeda la folla, perché vada nei villaggi e nelle campagne dintorno per alloggiare e trovar cibo, poiché qui siamo in una zona deserta».</p>
<p class="C9 V13">Gesù disse loro: «Dategli voi stessi da mangiare». Ma essi risposero: «Non abbiamo che cinque pani e due pesci, a meno che non andiamo noi a comprare viveri per tutta questa gente».</p>
<p class="C9 V14">C'erano infatti circa cinquemila uomini. Egli disse ai discepoli: «Fateli sedere per gruppi di cinquanta».</p>
<p class="C9 V15">Così fecero e li invitarono a sedersi tutti quanti.</p>
<p class="C9 V16">Allora egli prese i cinque pani e i due pesci e, levati gli occhi al cielo, li benedisse, li spezzò e li diede ai discepoli perché li distribuissero alla folla.</p>
<p class="C9 V17">Tutti mangiarono e si saziarono e delle parti loro avanzate furono portate via dodici ceste.</p>
<p class="C9 V18">Un giorno, mentre Gesù si trovava in un luogo appartato a pregare e i discepoli erano con lui, pose loro questa domanda: «Chi sono io secondo la gente?».</p>
<p class="C9 V19">Essi risposero: «Per alcuni Giovanni il Battista, per altri Elia, per altri uno degli antichi profeti che è risorto».</p>
<p class="C9 V20">Allora domandò: «Ma voi chi dite che io sia?». Pietro, prendendo la parola, rispose: «Il Cristo di Dio».</p>
<p class="C9 V21">Egli allora ordinò loro severamente di non riferirlo a nessuno.</p>
<p class="C9 V22">«Il Figlio dell'uomo, disse, deve soffrire molto, essere riprovato dagli anziani, dai sommi sacerdoti e dagli scribi, esser messo a morte e risorgere il terzo giorno».</p>
<p class="C9 V23">Poi, a tutti, diceva: «Se qualcuno vuol venire dietro a me, rinneghi se stesso, prenda la sua croce ogni giorno e mi segua.</p>
<p class="C9 V24">Chi vorrà salvare la propria vita, la perderà, ma chi perderà la propria vita per me, la salverà.</p>
<p class="C9 V25">Che giova all'uomo guadagnare il mondo intero, se poi si perde o rovina se stesso?</p>
<p class="C9 V26">Chi si vergognerà di me e delle mie parole, di lui si vergognerà il Figlio dell'uomo, quando verrà nella gloria sua e del Padre e degli angeli santi.</p>
<p class="C9 V27">In verità vi dico: vi sono alcuni qui presenti, che non morranno prima di aver visto il regno di Dio».</p>
<p class="C9 V28">Circa otto giorni dopo questi discorsi, prese con sé Pietro, Giovanni e Giacomo e salì sul monte a pregare.</p>
<p class="C9 V29">E, mentre pregava, il suo volto cambiò d'aspetto e la sua veste divenne candida e sfolgorante.</p>
<p class="C9 V30">Ed ecco due uomini parlavano con lui: erano Mosè ed Elia,</p>
<p class="C9 V31">apparsi nella loro gloria, e parlavano della sua dipartita che avrebbe portato a compimento a Gerusalemme.</p>
<p class="C9 V32">Pietro e i suoi compagni erano oppressi dal sonno; tuttavia restarono svegli e videro la sua gloria e i due uomini che stavano con lui.</p>
<p class="C9 V33">Mentre questi si separavano da lui, Pietro disse a Gesù: «Maestro, è bello per noi stare qui. Facciamo tre tende, una per te, una per Mosè e una per Elia». Egli non sapeva quel che diceva.</p>
<p class="C9 V34">Mentre parlava così, venne una nube e li avvolse; all'entrare in quella nube, ebbero paura.</p>
<p class="C9 V35">E dalla nube uscì una voce, che diceva: «Questi è il Figlio mio, l'eletto; ascoltatelo».</p>
<p class="C9 V36">Appena la voce cessò, Gesù restò solo. Essi tacquero e in quei giorni non riferirono a nessuno ciò che avevano visto.</p>
<p class="C9 V37">Il giorno seguente, quando furon discesi dal monte, una gran folla gli venne incontro.</p>
<p class="C9 V38">A un tratto dalla folla un uomo si mise a gridare: «Maestro, ti prego di volgere lo sguardo a mio figlio, perché è l'unico che ho.</p>
<p class="C9 V39">Ecco, uno spirito lo afferra e subito egli grida, lo scuote ed egli dà schiuma e solo a fatica se ne allontana lasciandolo sfinito.</p>
<p class="C9 V40">Ho pregato i tuoi discepoli di scacciarlo, ma non ci sono riusciti».</p>
<p class="C9 V41">Gesù rispose: «O generazione incredula e perversa, fino a quando sarò con voi e vi sopporterò? Conducimi qui tuo figlio».</p>
<p class="C9 V42">Mentre questi si avvicinava, il demonio lo gettò per terra agitandolo con convulsioni. Gesù minacciò lo spirito immondo, risanò il fanciullo e lo consegnò a suo padre.</p>
<p class="C9 V43">E tutti furono stupiti per la grandezza di Dio. Mentre tutti erano sbalorditi per tutte le cose che faceva, disse ai suoi discepoli:</p>
<p class="C9 V44">«Mettetevi bene in mente queste parole: Il Figlio dell'uomo sta per esser consegnato in mano degli uomini».</p>
<p class="C9 V45">Ma essi non comprendevano questa frase; per loro restava così misteriosa che non ne comprendevano il senso e avevano paura a rivolgergli domande su tale argomento.</p>
<p class="C9 V46">Frattanto sorse una discussione tra loro, chi di essi fosse il più grande.</p>
<p class="C9 V47">Allora Gesù, conoscendo il pensiero del loro cuore, prese un fanciullo, se lo mise vicino e disse:</p>
<p class="C9 V48">«Chi accoglie questo fanciullo nel mio nome, accoglie me; e chi accoglie me, accoglie colui che mi ha mandato. Poiché chi è il più piccolo tra tutti voi, questi è grande».</p>
<p class="C9 V49">Giovanni prese la parola dicendo: «Maestro, abbiamo visto un tale che scacciava demòni nel tuo nome e glielo abbiamo impedito, perché non è con noi tra i tuoi seguaci».</p>
<p class="C9 V50">Ma Gesù gli rispose: «Non glielo impedite, perché chi non è contro di voi, è per voi».</p>
<p class="C9 V51">Mentre stavano compiendosi i giorni in cui sarebbe stato tolto dal mondo, si diresse decisamente verso Gerusalemme</p>
<p class="C9 V52">e mandò avanti dei messaggeri. Questi si incamminarono ed entrarono in un villaggio di Samaritani per fare i preparativi per lui.</p>
<p class="C9 V53">Ma essi non vollero riceverlo, perché era diretto verso Gerusalemme.</p>
<p class="C9 V54">Quando videro ciò, i discepoli Giacomo e Giovanni dissero: «Signore, vuoi che diciamo che scenda un fuoco dal cielo e li consumi?».</p>
<p class="C9 V55">Ma Gesù si voltò e li rimproverò.</p>
<p class="C9 V56">E si avviarono verso un altro villaggio.</p>
<p class="C9 V57">Mentre andavano per la strada, un tale gli disse: «Ti seguirò dovunque tu vada».</p>
<p class="C9 V58">Gesù gli rispose: «Le volpi hanno le loro tane e gli uccelli del cielo i loro nidi, ma il Figlio dell'uomo non ha dove posare il capo».</p>
<p class="C9 V59">A un altro disse: «Seguimi». E costui rispose: «Signore, concedimi di andare a seppellire prima mio padre».</p>
<p class="C9 V60">Gesù replicò: «Lascia che i morti seppelliscano i loro morti; tu va' e annunzia il regno di Dio».</p>
<p class="C9 V61">Un altro disse: «Ti seguirò, Signore, ma prima lascia che io mi congedi da quelli di casa».</p>
<p class="C9 V62">Ma Gesù gli rispose: «Nessuno che ha messo mano all'aratro e poi si volge indietro, è adatto per il regno di Dio».</p>
<p class="C10 V1">Dopo questi fatti il Signore designò altri settantadue discepoli e li inviò a due a due avanti a sé in ogni città e luogo dove stava per recarsi.</p>
<p class="C10 V2">Diceva loro: «La messe è molta, ma gli operai sono pochi. Pregate dunque il padrone della messe perché mandi operai per la sua messe.</p>
<p class="C10 V3">Andate: ecco io vi mando come agnelli in mezzo a lupi;</p>
<p class="C10 V4">non portate borsa, né bisaccia, né sandali e non salutate nessuno lungo la strada.</p>
<p class="C10 V5">In qualunque casa entriate, prima dite: Pace a questa casa.</p>
<p class="C10 V6">Se vi sarà un figlio della pace, la vostra pace scenderà su di lui, altrimenti ritornerà su di voi.</p>
<p class="C10 V7">Restate in quella casa, mangiando e bevendo di quello che hanno, perché l'operaio è degno della sua mercede. Non passate di casa in casa.</p>
<p class="C10 V8">Quando entrerete in una città e vi accoglieranno, mangiate quello che vi sarà messo dinanzi,</p>
<p class="C10 V9">curate i malati che vi si trovano, e dite loro: Si è avvicinato a voi il regno di Dio.</p>
<p class="C10 V10">Ma quando entrerete in una città e non vi accoglieranno, uscite sulle piazze e dite:</p>
<p class="C10 V11">Anche la polvere della vostra città che si è attaccata ai nostri piedi, noi la scuotiamo contro di voi; sappiate però che il regno di Dio è vicino.</p>
<p class="C10 V12">Io vi dico che in quel giorno Sòdoma sarà trattata meno duramente di quella città.</p>
<p class="C10 V13">Guai a te, Corazin, guai a te, Betsàida! Perché se in Tiro e Sidone fossero stati compiuti i miracoli compiuti tra voi, già da tempo si sarebbero convertiti vestendo il sacco e coprendosi di cenere.</p>
<p class="C10 V14">Perciò nel giudizio Tiro e Sidone saranno trattate meno duramente di voi.</p>
<p class="C10 V15">E tu, Cafarnao, sarai innalzata fino al cielo? Fino agli inferi sarai precipitata!</p>
<p class="C10 V16">Chi ascolta voi ascolta me, chi disprezza voi disprezza me. E chi disprezza me disprezza colui che mi ha mandato».</p>
<p class="C10 V17">I settantadue tornarono pieni di gioia dicendo: «Signore, anche i demòni si sottomettono a noi nel tuo nome».</p>
<p class="C10 V18">Egli disse: «Io vedevo satana cadere dal cielo come la folgore.</p>
<p class="C10 V19">Ecco, io vi ho dato il potere di camminare sopra i serpenti e gli scorpioni e sopra ogni potenza del nemico; nulla vi potrà danneggiare.</p>
<p class="C10 V20">Non rallegratevi però perché i demòni si sottomettono a voi; rallegratevi piuttosto che i vostri nomi sono scritti nei cieli».</p>
<p class="C10 V21">In quello stesso istante Gesù esultò nello Spirito Santo e disse: «Io ti rendo lode, Padre, Signore del cielo e della terra, che hai nascosto queste cose ai dotti e ai sapienti e le hai rivelate ai piccoli. Sì, Padre, perché così a te è piaciuto.</p>
<p class="C10 V22">Ogni cosa mi è stata affidata dal Padre mio e nessuno sa chi è il Figlio se non il Padre, né chi è il Padre se non il Figlio e colui al quale il Figlio lo voglia rivelare».</p>
<p class="C10 V23">E volgendosi ai discepoli, in disparte, disse: «Beati gli occhi che vedono ciò che voi vedete.</p>
<p class="C10 V24">Vi dico che molti profeti e re hanno desiderato vedere ciò che voi vedete, ma non lo videro, e udire ciò che voi udite, ma non l'udirono».</p>
<p class="C10 V25">Un dottore della legge si alzò per metterlo alla prova: «Maestro, che devo fare per ereditare la vita eterna?».</p>
<p class="C10 V26">Gesù gli disse: «Che cosa sta scritto nella Legge? Che cosa vi leggi?».</p>
<p class="C10 V27">Costui rispose: «Amerai il Signore Dio tuo con tutto il tuo cuore, con tutta la tua anima, con tutta la tua forza e con tutta la tua mente e il prossimo tuo come te stesso».</p>
<p class="C10 V28">E Gesù: «Hai risposto bene; fa' questo e vivrai».</p>
<p class="C10 V29">Ma quegli, volendo giustificarsi, disse a Gesù: «E chi è il mio prossimo?».</p>
<p class="C10 V30">Gesù riprese: «Un uomo scendeva da Gerusalemme a Gerico e incappò nei briganti che lo spogliarono, lo percossero e poi se ne andarono, lasciandolo mezzo morto.</p>
<p class="C10 V31">Per caso, un sacerdote scendeva per quella medesima strada e quando lo vide passò oltre dall'altra parte.</p>
<p class="C10 V32">Anche un levita, giunto in quel luogo, lo vide e passò oltre.</p>
<p class="C10 V33">Invece un Samaritano, che era in viaggio, passandogli accanto lo vide e n'ebbe compassione.</p>
<p class="C10 V34">Gli si fece vicino, gli fasciò le ferite, versandovi olio e vino; poi, caricatolo sopra il suo giumento, lo portò a una locanda e si prese cura di lui.</p>
<p class="C10 V35">Il giorno seguente, estrasse due denari e li diede all'albergatore, dicendo: Abbi cura di lui e ciò che spenderai in più, te lo rifonderò al mio ritorno.</p>
<p class="C10 V36">Chi di questi tre ti sembra sia stato il prossimo di colui che è incappato nei briganti?».</p>
<p class="C10 V37">Quegli rispose: «Chi ha avuto compassione di lui». Gesù gli disse: «Va' e anche tu fa' lo stesso».</p>
<p class="C10 V38">Mentre erano in cammino, entrò in un villaggio e una donna, di nome Marta, lo accolse nella sua casa.</p>
<p class="C10 V39">Essa aveva una sorella, di nome Maria, la quale, sedutasi ai piedi di Gesù, ascoltava la sua parola;</p>
<p class="C10 V40">Marta invece era tutta presa dai molti servizi. Pertanto, fattasi avanti, disse: «Signore, non ti curi che mia sorella mi ha lasciata sola a servire? Dille dunque che mi aiuti».</p>
<p class="C10 V41">Ma Gesù le rispose: «Marta, Marta, tu ti preoccupi e ti agiti per molte cose,</p>
<p class="C10 V42">ma una sola è la cosa di cui c'è bisogno. Maria si è scelta la parte migliore, che non le sarà tolta».</p>
<p class="C11 V1">Un giorno Gesù si trovava in un luogo a pregare e quando ebbe finito uno dei discepoli gli disse: «Signore, insegnaci a pregare, come anche Giovanni ha insegnato ai suoi discepoli».</p>
<p class="C11 V2">Ed egli disse loro: «Quando pregate, dite: Padre, sia santificato il tuo nome, venga il tuo regno;</p>
<p class="C11 V3">dacci ogni giorno il nostro pane quotidiano,</p>
<p class="C11 V4">e perdonaci i nostri peccati, perché anche noi perdoniamo ad ogni nostro debitore, e non ci indurre in tentazione».</p>
<p class="C11 V5">Poi aggiunse: «Se uno di voi ha un amico e va da lui a mezzanotte a dirgli: Amico, prestami tre pani,</p>
<p class="C11 V6">perché è giunto da me un amico da un viaggio e non ho nulla da mettergli davanti;</p>
<p class="C11 V7">e se quegli dall'interno gli risponde: Non m'importunare, la porta è già chiusa e i miei bambini sono a letto con me, non posso alzarmi per darteli;</p>
<p class="C11 V8">vi dico che, se anche non si alzerà a darglieli per amicizia, si alzerà a dargliene quanti gliene occorrono almeno per la sua insistenza.</p>
<p class="C11 V9">Ebbene io vi dico: Chiedete e vi sarà dato, cercate e troverete, bussate e vi sarà aperto.</p>
<p class="C11 V10">Perché chi chiede ottiene, chi cerca trova, e a chi bussa sarà aperto.</p>
<p class="C11 V11">Quale padre tra voi, se il figlio gli chiede un pane, gli darà una pietra? O se gli chiede un pesce, gli darà al posto del pesce una serpe?</p>
<p class="C11 V12">O se gli chiede un uovo, gli darà uno scorpione?</p>
<p class="C11 V13">Se dunque voi, che siete cattivi, sapete dare cose buone ai vostri figli, quanto più il Padre vostro celeste darà lo Spirito Santo a coloro che glielo chiedono!».</p>
<p class="C11 V14">Gesù stava scacciando un demonio che era muto. Uscito il demonio, il muto cominciò a parlare e le folle rimasero meravigliate.</p>
<p class="C11 V15">Ma alcuni dissero: «È in nome di Beelzebùl, capo dei demòni, che egli scaccia i demòni».</p>
<p class="C11 V16">Altri poi, per metterlo alla prova, gli domandavano un segno dal cielo.</p>
<p class="C11 V17">Egli, conoscendo i loro pensieri, disse: «Ogni regno diviso in se stesso va in rovina e una casa cade sull'altra.</p>
<p class="C11 V18">Ora, se anche satana è diviso in se stesso, come potrà stare in piedi il suo regno? Voi dite che io scaccio i demòni in nome di Beelzebùl.</p>
<p class="C11 V19">Ma se io scaccio i demòni in nome di Beelzebùl, i vostri discepoli in nome di chi li scacciano? Perciò essi stessi saranno i vostri giudici.</p>
<p class="C11 V20">Se invece io scaccio i demòni con il dito di Dio, è dunque giunto a voi il regno di Dio.</p>
<p class="C11 V21">Quando un uomo forte, bene armato, fa la guardia al suo palazzo, tutti i suoi beni stanno al sicuro.</p>
<p class="C11 V22">Ma se arriva uno più forte di lui e lo vince, gli strappa via l'armatura nella quale confidava e ne distribuisce il bottino.</p>
<p class="C11 V23">Chi non è con me, è contro di me; e chi non raccoglie con me, disperde.</p>
<p class="C11 V24">Quando lo spirito immondo esce dall'uomo, si aggira per luoghi aridi in cerca di riposo e, non trovandone, dice: Ritornerò nella mia casa da cui sono uscito.</p>
<p class="C11 V25">Venuto, la trova spazzata e adorna.</p>
<p class="C11 V26">Allora va, prende con sé altri sette spiriti peggiori di lui ed essi entrano e vi alloggiano e la condizione finale di quell'uomo diventa peggiore della prima».</p>
<p class="C11 V27">Mentre diceva questo, una donna alzò la voce di mezzo alla folla e disse: «Beato il ventre che ti ha portato e il seno da cui hai preso il latte!».</p>
<p class="C11 V28">Ma egli disse: «Beati piuttosto coloro che ascoltano la parola di Dio e la osservano!».</p>
<p class="C11 V29">Mentre le folle si accalcavano, Gesù cominciò a dire: «Questa generazione è una generazione malvagia; essa cerca un segno, ma non le sarà dato nessun segno fuorché il segno di Giona.</p>
<p class="C11 V30">Poiché come Giona fu un segno per quelli di Nìnive, così anche il Figlio dell'uomo lo sarà per questa generazione.</p>
<p class="C11 V31">La regina del sud sorgerà nel giudizio insieme con gli uomini di questa generazione e li condannerà; perché essa venne dalle estremità della terra per ascoltare la sapienza di Salomone. Ed ecco, ben più di Salomone c'è qui.</p>
<p class="C11 V32">Quelli di Nìnive sorgeranno nel giudizio insieme con questa generazione e la condanneranno; perché essi alla predicazione di Giona si convertirono. Ed ecco, ben più di Giona c'è qui.</p>
<p class="C11 V33">Nessuno accende una lucerna e la mette in luogo nascosto o sotto il moggio, ma sopra il lucerniere, perché quanti entrano vedano la luce.</p>
<p class="C11 V34">La lucerna del tuo corpo è l'occhio. Se il tuo occhio è sano, anche il tuo corpo è tutto nella luce; ma se è malato, anche il tuo corpo è nelle tenebre.</p>
<p class="C11 V35">Bada dunque che la luce che è in te non sia tenebra.</p>
<p class="C11 V36">Se il tuo corpo è tutto luminoso senza avere alcuna parte nelle tenebre, tutto sarà luminoso, come quando la lucerna ti illumina con il suo bagliore».</p>
<p class="C11 V37">Dopo che ebbe finito di parlare, un fariseo lo invitò a pranzo. Egli entrò e si mise a tavola.</p>
<p class="C11 V38">Il fariseo si meravigliò che non avesse fatto le abluzioni prima del pranzo.</p>
<p class="C11 V39">Allora il Signore gli disse: «Voi farisei purificate l'esterno della coppa e del piatto, ma il vostro interno è pieno di rapina e di iniquità.</p>
<p class="C11 V40">Stolti! Colui che ha fatto l'esterno non ha forse fatto anche l'interno?</p>
<p class="C11 V41">Piuttosto date in elemosina quel che c'è dentro, ed ecco, tutto per voi sarà mondo.</p>
<p class="C11 V42">Ma guai a voi, farisei, che pagate la decima della menta, della ruta e di ogni erbaggio, e poi trasgredite la giustizia e l'amore di Dio. Queste cose bisognava curare senza trascurare le altre.</p>
<p class="C11 V43">Guai a voi, farisei, che avete cari i primi posti nelle sinagoghe e i saluti sulle piazze.</p>
<p class="C11 V44">Guai a voi perché siete come quei sepolcri che non si vedono e la gente vi passa sopra senza saperlo».</p>
<p class="C11 V45">Uno dei dottori della legge intervenne: «Maestro, dicendo questo, offendi anche noi».</p>
<p class="C11 V46">Egli rispose: «Guai anche a voi, dottori della legge, che caricate gli uomini di pesi insopportabili, e quei pesi voi non li toccate nemmeno con un dito!</p>
<p class="C11 V47">Guai a voi, che costruite i sepolcri dei profeti, e i vostri padri li hanno uccisi.</p>
<p class="C11 V48">Così voi date testimonianza e approvazione alle opere dei vostri padri: essi li uccisero e voi costruite loro i sepolcri.</p>
<p class="C11 V49">Per questo la sapienza di Dio ha detto: Manderò a loro profeti e apostoli ed essi li uccideranno e perseguiteranno;</p>
<p class="C11 V50">perché sia chiesto conto a questa generazione del sangue di tutti i profeti, versato fin dall'inizio del mondo,</p>
<p class="C11 V51">dal sangue di Abele fino al sangue di Zaccaria, che fu ucciso tra l'altare e il santuario. Sì, vi dico, ne sarà chiesto conto a questa generazione.</p>
<p class="C11 V52">Guai a voi, dottori della legge, che avete tolto la chiave della scienza. Voi non siete entrati, e a quelli che volevano entrare l'avete impedito».</p>
<p class="C11 V53">Quando fu uscito di là, gli scribi e i farisei cominciarono a trattarlo ostilmente e a farlo parlare su molti argomenti,</p>
<p class="C11 V54">tendendogli insidie, per sorprenderlo in qualche parola uscita dalla sua stessa bocca.</p>
<p class="C12 V1">Nel frattempo, radunatesi migliaia di persone che si calpestavano a vicenda, Gesù cominciò a dire anzitutto ai discepoli: «Guardatevi dal lievito dei farisei, che è l'ipocrisia.</p>
<p class="C12 V2">Non c'è nulla di nascosto che non sarà svelato, né di segreto che non sarà conosciuto.</p>
<p class="C12 V3">Pertanto ciò che avrete detto nelle tenebre, sarà udito in piena luce; e ciò che avrete detto all'orecchio nelle stanze più interne, sarà annunziato sui tetti.</p>
<p class="C12 V4">A voi miei amici, dico: Non temete coloro che uccidono il corpo e dopo non possono far più nulla.</p>
<p class="C12 V5">Vi mostrerò invece chi dovete temere: temete Colui che, dopo aver ucciso, ha il potere di gettare nella Geenna. Sì, ve lo dico, temete Costui.</p>
<p class="C12 V6">Cinque passeri non si vendono forse per due soldi? Eppure nemmeno uno di essi è dimenticato davanti a Dio.</p>
<p class="C12 V7">Anche i capelli del vostro capo sono tutti contati. Non temete, voi valete più di molti passeri.</p>
<p class="C12 V8">Inoltre vi dico: Chiunque mi riconoscerà davanti agli uomini, anche il Figlio dell'uomo lo riconoscerà davanti agli angeli di Dio;</p>
<p class="C12 V9">ma chi mi rinnegherà davanti agli uomini sarà rinnegato davanti agli angeli di Dio.</p>
<p class="C12 V10">Chiunque parlerà contro il Figlio dell'uomo gli sarà perdonato, ma chi bestemmierà lo Spirito Santo non gli sarà perdonato.</p>
<p class="C12 V11">Quando vi condurranno davanti alle sinagoghe, ai magistrati e alle autorità, non preoccupatevi come discolparvi o che cosa dire;</p>
<p class="C12 V12">perché lo Spirito Santo vi insegnerà in quel momento ciò che bisogna dire».</p>
<p class="C12 V13">Uno della folla gli disse: «Maestro, di' a mio fratello che divida con me l'eredità».</p>
<p class="C12 V14">Ma egli rispose: «O uomo, chi mi ha costituito giudice o mediatore sopra di voi?».</p>
<p class="C12 V15">E disse loro: «Guardatevi e tenetevi lontano da ogni cupidigia, perché anche se uno è nell'abbondanza la sua vita non dipende dai suoi beni».</p>
<p class="C12 V16">Disse poi una parabola: «La campagna di un uomo ricco aveva dato un buon raccolto.</p>
<p class="C12 V17">Egli ragionava tra sé: Che farò, poiché non ho dove riporre i miei raccolti?</p>
<p class="C12 V18">E disse: Farò così: demolirò i miei magazzini e ne costruirò di più grandi e vi raccoglierò tutto il grano e i miei beni.</p>
<p class="C12 V19">Poi dirò a me stesso: Anima mia, hai a disposizione molti beni, per molti anni; riposati, mangia, bevi e datti alla gioia.</p>
<p class="C12 V20">Ma Dio gli disse: Stolto, questa notte stessa ti sarà richiesta la tua vita. E quello che hai preparato di chi sarà?</p>
<p class="C12 V21">Così è di chi accumula tesori per sé, e non arricchisce davanti a Dio».</p>
<p class="C12 V22">Poi disse ai discepoli: «Per questo io vi dico: Non datevi pensiero per la vostra vita, di quello che mangerete; né per il vostro corpo, come lo vestirete.</p>
<p class="C12 V23">La vita vale più del cibo e il corpo più del vestito.</p>
<p class="C12 V24">Guardate i corvi: non seminano e non mietono, non hanno ripostiglio né granaio, e Dio li nutre. Quanto più degli uccelli voi valete!</p>
<p class="C12 V25">Chi di voi, per quanto si affanni, può aggiungere un'ora sola alla sua vita?</p>
<p class="C12 V26">Se dunque non avete potere neanche per la più piccola cosa, perché vi affannate del resto?</p>
<p class="C12 V27">Guardate i gigli, come crescono: non filano, non tessono: eppure io vi dico che neanche Salomone, con tutta la sua gloria, vestiva come uno di loro.</p>
<p class="C12 V28">Se dunque Dio veste così l'erba del campo, che oggi c'è e domani si getta nel forno, quanto più voi, gente di poca fede?</p>
<p class="C12 V29">Non cercate perciò che cosa mangerete e berrete, e non state con l'animo in ansia:</p>
<p class="C12 V30">di tutte queste cose si preoccupa la gente del mondo; ma il Padre vostro sa che ne avete bisogno.</p>
<p class="C12 V31">Cercate piuttosto il regno di Dio, e queste cose vi saranno date in aggiunta.</p>
<p class="C12 V32">Non temere, piccolo gregge, perché al Padre vostro è piaciuto di darvi il suo regno.</p>
<p class="C12 V33">Vendete ciò che avete e datelo in elemosina; fatevi borse che non invecchiano, un tesoro inesauribile nei cieli, dove i ladri non arrivano e la tignola non consuma.</p>
<p class="C12 V34">Perché dove è il vostro tesoro, là sarà anche il vostro cuore.</p>
<p class="C12 V35">Siate pronti, con la cintura ai fianchi e le lucerne accese;</p>
<p class="C12 V36">siate simili a coloro che aspettano il padrone quando torna dalle nozze, per aprirgli subito, appena arriva e bussa.</p>
<p class="C12 V37">Beati quei servi che il padrone al suo ritorno troverà ancora svegli; in verità vi dico, si cingerà le sue vesti, li farà mettere a tavola e passerà a servirli.</p>
<p class="C12 V38">E se, giungendo nel mezzo della notte o prima dell'alba, li troverà così, beati loro!</p>
<p class="C12 V39">Sappiate bene questo: se il padrone di casa sapesse a che ora viene il ladro, non si lascerebbe scassinare la casa.</p>
<p class="C12 V40">Anche voi tenetevi pronti, perché il Figlio dell'uomo verrà nell'ora che non pensate».</p>
<p class="C12 V41">Allora Pietro disse: «Signore, questa parabola la dici per noi o anche per tutti?».</p>
<p class="C12 V42">Il Signore rispose: «Qual è dunque l'amministratore fedele e saggio, che il Signore porrà a capo della sua servitù, per distribuire a tempo debito la razione di cibo?</p>
<p class="C12 V43">Beato quel servo che il padrone, arrivando, troverà al suo lavoro.</p>
<p class="C12 V44">In verità vi dico, lo metterà a capo di tutti i suoi averi.</p>
<p class="C12 V45">Ma se quel servo dicesse in cuor suo: Il padrone tarda a venire, e cominciasse a percuotere i servi e le serve, a mangiare, a bere e a ubriacarsi,</p>
<p class="C12 V46">il padrone di quel servo arriverà nel giorno in cui meno se l'aspetta e in un'ora che non sa, e lo punirà con rigore assegnandogli il posto fra gli infedeli.</p>
<p class="C12 V47">Il servo che, conoscendo la volontà del padrone, non avrà disposto o agito secondo la sua volontà, riceverà molte percosse;</p>
<p class="C12 V48">quello invece che, non conoscendola, avrà fatto cose meritevoli di percosse, ne riceverà poche. A chiunque fu dato molto, molto sarà chiesto; a chi fu affidato molto, sarà richiesto molto di più.</p>
<p class="C12 V49">Sono venuto a portare il fuoco sulla terra; e come vorrei che fosse già acceso!</p>
<p class="C12 V50">C'è un battesimo che devo ricevere; e come sono angosciato, finché non sia compiuto!</p>
<p class="C12 V51">Pensate che io sia venuto a portare la pace sulla terra? No, vi dico, ma la divisione.</p>
<p class="C12 V52">D'ora innanzi in una casa di cinque persone</p>
<p class="C12 V53">si divideranno tre contro due e due contro tre; padre contro figlio e figlio contro padre, madre contro figlia e figlia contro madre, suocera contro nuora e nuora contro suocera».</p>
<p class="C12 V54">Diceva ancora alle folle: «Quando vedete una nuvola salire da ponente, subito dite: Viene la pioggia, e così accade.</p>
<p class="C12 V55">E quando soffia lo scirocco, dite: Ci sarà caldo, e così accade.</p>
<p class="C12 V56">Ipocriti! Sapete giudicare l'aspetto della terra e del cielo, come mai questo tempo non sapete giudicarlo?</p>
<p class="C12 V57">E perché non giudicate da voi stessi ciò che è giusto?</p>
<p class="C12 V58">Quando vai con il tuo avversario davanti al magistrato, lungo la strada procura di accordarti con lui, perché non ti trascini davanti al giudice e il giudice ti consegni all'esecutore e questi ti getti in prigione.</p>
<p class="C12 V59">Ti assicuro, non ne uscirai finché non avrai pagato fino all'ultimo spicciolo».</p>
<p class="C13 V1">In quello stesso tempo si presentarono alcuni a riferirgli circa quei Galilei, il cui sangue Pilato aveva mescolato con quello dei loro sacrifici.</p>
<p class="C13 V2">Prendendo la parola, Gesù rispose: «Credete che quei Galilei fossero più peccatori di tutti i Galilei, per aver subito tale sorte?</p>
<p class="C13 V3">No, vi dico, ma se non vi convertite, perirete tutti allo stesso modo.</p>
<p class="C13 V4">O quei diciotto, sopra i quali rovinò la torre di Sìloe e li uccise, credete che fossero più colpevoli di tutti gli abitanti di Gerusalemme?</p>
<p class="C13 V5">No, vi dico, ma se non vi convertite, perirete tutti allo stesso modo».</p>
<p class="C13 V6">Disse anche questa parabola: «Un tale aveva un fico piantato nella vigna e venne a cercarvi frutti, ma non ne trovò.</p>
<p class="C13 V7">Allora disse al vignaiolo: Ecco, son tre anni che vengo a cercare frutti su questo fico, ma non ne trovo. Taglialo. Perché deve sfruttare il terreno?</p>
<p class="C13 V8">Ma quegli rispose: Padrone, lascialo ancora quest'anno finché io gli zappi attorno e vi metta il concime</p>
<p class="C13 V9">e vedremo se porterà frutto per l'avvenire; se no, lo taglierai».</p>
<p class="C13 V10">Una volta stava insegnando in una sinagoga il giorno di sabato.</p>
<p class="C13 V11">C'era là una donna che aveva da diciotto anni uno spirito che la teneva inferma; era curva e non poteva drizzarsi in nessun modo.</p>
<p class="C13 V12">Gesù la vide, la chiamò a sé e le disse: «Donna, sei libera dalla tua infermità»,</p>
<p class="C13 V13">e le impose le mani. Subito quella si raddrizzò e glorificava Dio.</p>
<p class="C13 V14">Ma il capo della sinagoga, sdegnato perché Gesù aveva operato quella guarigione di sabato, rivolgendosi alla folla disse: «Ci sono sei giorni in cui si deve lavorare; in quelli dunque venite a farvi curare e non in giorno di sabato».</p>
<p class="C13 V15">Il Signore replicò: «Ipocriti, non scioglie forse, di sabato, ciascuno di voi il bue o l'asino dalla mangiatoia, per condurlo ad abbeverarsi?</p>
<p class="C13 V16">E questa figlia di Abramo, che satana ha tenuto legata diciott'anni, non doveva essere sciolta da questo legame in giorno di sabato?».</p>
<p class="C13 V17">Quando egli diceva queste cose, tutti i suoi avversari si vergognavano, mentre la folla intera esultava per tutte le meraviglie da lui compiute.</p>
<p class="C13 V18">Diceva dunque: «A che cosa è simile il regno di Dio, e a che cosa lo rassomiglierò?</p>
<p class="C13 V19">È simile a un granellino di senapa, che un uomo ha preso e gettato nell'orto; poi è cresciuto e diventato un arbusto, e gli uccelli del cielo si sono posati tra i suoi rami».</p>
<p class="C13 V20">E ancora: «A che cosa rassomiglierò il regno di Dio?</p>
<p class="C13 V21">È simile al lievito che una donna ha preso e nascosto in tre staia di farina, finché sia tutta fermentata».</p>
<p class="C13 V22">Passava per città e villaggi, insegnando, mentre camminava verso Gerusalemme.</p>
<p class="C13 V23">Un tale gli chiese: «Signore, sono pochi quelli che si salvano?». Rispose:</p>
<p class="C13 V24">«Sforzatevi di entrare per la porta stretta, perché molti, vi dico, cercheranno di entrarvi, ma non ci riusciranno.</p>
<p class="C13 V25">Quando il padrone di casa si alzerà e chiuderà la porta, rimasti fuori, comincerete a bussare alla porta, dicendo: Signore, aprici. Ma egli vi risponderà: Non vi conosco, non so di dove siete.</p>
<p class="C13 V26">Allora comincerete a dire: Abbiamo mangiato e bevuto in tua presenza e tu hai insegnato nelle nostre piazze.</p>
<p class="C13 V27">Ma egli dichiarerà: Vi dico che non so di dove siete. Allontanatevi da me voi tutti operatori d'iniquità!</p>
<p class="C13 V28">Là ci sarà pianto e stridore di denti quando vedrete Abramo, Isacco e Giacobbe e tutti i profeti nel regno di Dio e voi cacciati fuori.</p>
<p class="C13 V29">Verranno da oriente e da occidente, da settentrione e da mezzogiorno e siederanno a mensa nel regno di Dio.</p>
<p class="C13 V30">Ed ecco, ci sono alcuni tra gli ultimi che saranno primi e alcuni tra i primi che saranno ultimi».</p>
<p class="C13 V31">In quel momento si avvicinarono alcuni farisei a dirgli: «Parti e vattene via di qui, perché Erode ti vuole uccidere».</p>
<p class="C13 V32">Egli rispose: «Andate a dire a quella volpe: Ecco, io scaccio i demòni e compio guarigioni oggi e domani; e il terzo giorno avrò finito.</p>
<p class="C13 V33">Però è necessario che oggi, domani e il giorno seguente io vada per la mia strada, perché non è possibile che un profeta muoia fuori di Gerusalemme.</p>
<p class="C13 V34">Gerusalemme, Gerusalemme, che uccidi i profeti e lapidi coloro che sono mandati a te, quante volte ho voluto raccogliere i tuoi figli come una gallina la sua covata sotto le ali e voi non avete voluto!</p>
<p class="C13 V35">Ecco, la vostra casa vi viene lasciata deserta! Vi dico infatti che non mi vedrete più fino al tempo in cui direte: Benedetto colui che viene nel nome del Signore!».</p>
<p class="C14 V1">Un sabato era entrato in casa di uno dei capi dei farisei per pranzare e la gente stava ad osservarlo.</p>
<p class="C14 V2">Davanti a lui stava un idropico.</p>
<p class="C14 V3">Rivolgendosi ai dottori della legge e ai farisei, Gesù disse: «È lecito o no curare di sabato?».</p>
<p class="C14 V4">Ma essi tacquero. Egli lo prese per mano, lo guarì e lo congedò.</p>
<p class="C14 V5">Poi disse: «Chi di voi, se un asino o un bue gli cade nel pozzo, non lo tirerà subito fuori in giorno di sabato?».</p>
<p class="C14 V6">E non potevano rispondere nulla a queste parole.</p>
<p class="C14 V7">Osservando poi come gli invitati sceglievano i primi posti, disse loro una parabola:</p>
<p class="C14 V8">«Quando sei invitato a nozze da qualcuno, non metterti al primo posto, perché non ci sia un altro invitato più ragguardevole di te</p>
<p class="C14 V9">e colui che ha invitato te e lui venga a dirti: Cedigli il posto! Allora dovrai con vergogna occupare l'ultimo posto.</p>
<p class="C14 V10">Invece quando sei invitato, va' a metterti all'ultimo posto, perché venendo colui che ti ha invitato ti dica: Amico, passa più avanti. Allora ne avrai onore davanti a tutti i commensali.</p>
<p class="C14 V11">Perché chiunque si esalta sarà umiliato, e chi si umilia sarà esaltato».</p>
<p class="C14 V12">Disse poi a colui che l'aveva invitato: «Quando offri un pranzo o una cena, non invitare i tuoi amici, né i tuoi fratelli, né i tuoi parenti, né i ricchi vicini, perché anch'essi non ti invitino a loro volta e tu abbia il contraccambio.</p>
<p class="C14 V13">Al contrario, quando dai un banchetto, invita poveri, storpi, zoppi, ciechi;</p>
<p class="C14 V14">e sarai beato perché non hanno da ricambiarti. Riceverai infatti la tua ricompensa alla risurrezione dei giusti».</p>
<p class="C14 V15">Uno dei commensali, avendo udito ciò, gli disse: «Beato chi mangerà il pane nel regno di Dio!».</p>
<p class="C14 V16">Gesù rispose: «Un uomo diede una grande cena e fece molti inviti.</p>
<p class="C14 V17">All'ora della cena, mandò il suo servo a dire agli invitati: Venite, è pronto.</p>
<p class="C14 V18">Ma tutti, all'unanimità, cominciarono a scusarsi. Il primo disse: Ho comprato un campo e devo andare a vederlo; ti prego, considerami giustificato.</p>
<p class="C14 V19">Un altro disse: Ho comprato cinque paia di buoi e vado a provarli; ti prego, considerami giustificato.</p>
<p class="C14 V20">Un altro disse: Ho preso moglie e perciò non posso venire.</p>
<p class="C14 V21">Al suo ritorno il servo riferì tutto questo al padrone. Allora il padrone di casa, irritato, disse al servo: Esci subito per le piazze e per le vie della città e conduci qui poveri, storpi, ciechi e zoppi.</p>
<p class="C14 V22">Il servo disse: Signore, è stato fatto come hai ordinato, ma c'è ancora posto.</p>
<p class="C14 V23">Il padrone allora disse al servo: Esci per le strade e lungo le siepi, spingili a entrare, perché la mia casa si riempia.</p>
<p class="C14 V24">Perché vi dico: Nessuno di quegli uomini che erano stati invitati assaggerà la mia cena».</p>
<p class="C14 V25">Siccome molta gente andava con lui, egli si voltò e disse:</p>
<p class="C14 V26">«Se uno viene a me e non odia suo padre, sua madre, la moglie, i figli, i fratelli, le sorelle e perfino la propria vita, non può essere mio discepolo.</p>
<p class="C14 V27">Chi non porta la propria croce e non viene dietro di me, non può essere mio discepolo.</p>
<p class="C14 V28">Chi di voi, volendo costruire una torre, non si siede prima a calcolarne la spesa, se ha i mezzi per portarla a compimento?</p>
<p class="C14 V29">Per evitare che, se getta le fondamenta e non può finire il lavoro, tutti coloro che vedono comincino a deriderlo, dicendo:</p>
<p class="C14 V30">Costui ha iniziato a costruire, ma non è stato capace di finire il lavoro.</p>
<p class="C14 V31">Oppure quale re, partendo in guerra contro un altro re, non siede prima a esaminare se può affrontare con diecimila uomini chi gli viene incontro con ventimila?</p>
<p class="C14 V32">Se no, mentre l'altro è ancora lontano, gli manda un'ambasceria per la pace.</p>
<p class="C14 V33">Così chiunque di voi non rinunzia a tutti i suoi averi, non può essere mio discepolo.</p>
<p class="C14 V34">Il sale è buono, ma se anche il sale perdesse il sapore, con che cosa lo si salerà?</p>
<p class="C14 V35">Non serve né per la terra né per il concime e così lo buttano via. Chi ha orecchi per intendere, intenda».</p>
<p class="C15 V1">Si avvicinavano a lui tutti i pubblicani e i peccatori per ascoltarlo.</p>
<p class="C15 V2">I farisei e gli scribi mormoravano: «Costui riceve i peccatori e mangia con loro».</p>
<p class="C15 V3">Allora egli disse loro questa parabola:</p>
<p class="C15 V4">«Chi di voi se ha cento pecore e ne perde una, non lascia le novantanove nel deserto e va dietro a quella perduta, finché non la ritrova?</p>
<p class="C15 V5">Ritrovatala, se la mette in spalla tutto contento,</p>
<p class="C15 V6">va a casa, chiama gli amici e i vicini dicendo: Rallegratevi con me, perché ho trovato la mia pecora che era perduta.</p>
<p class="C15 V7">Così, vi dico, ci sarà più gioia in cielo per un peccatore convertito, che per novantanove giusti che non hanno bisogno di conversione.</p>
<p class="C15 V8">O quale donna, se ha dieci dramme e ne perde una, non accende la lucerna e spazza la casa e cerca attentamente finché non la ritrova?</p>
<p class="C15 V9">E dopo averla trovata, chiama le amiche e le vicine, dicendo: Rallegratevi con me, perché ho ritrovato la dramma che avevo perduta.</p>
<p class="C15 V10">Così, vi dico, c'è gioia davanti agli angeli di Dio per un solo peccatore che si converte».</p>
<p class="C15 V11">Disse ancora: «Un uomo aveva due figli.</p>
<p class="C15 V12">Il più giovane disse al padre: Padre, dammi la parte del patrimonio che mi spetta. E il padre divise tra loro le sostanze.</p>
<p class="C15 V13">Dopo non molti giorni, il figlio più giovane, raccolte le sue cose, partì per un paese lontano e là sperperò le sue sostanze vivendo da dissoluto.</p>
<p class="C15 V14">Quando ebbe speso tutto, in quel paese venne una grande carestia ed egli cominciò a trovarsi nel bisogno.</p>
<p class="C15 V15">Allora andò e si mise a servizio di uno degli abitanti di quella regione, che lo mandò nei campi a pascolare i porci.</p>
<p class="C15 V16">Avrebbe voluto saziarsi con le carrube che mangiavano i porci; ma nessuno gliene dava.</p>
<p class="C15 V17">Allora rientrò in se stesso e disse: Quanti salariati in casa di mio padre hanno pane in abbondanza e io qui muoio di fame!</p>
<p class="C15 V18">Mi leverò e andrò da mio padre e gli dirò: Padre, ho peccato contro il Cielo e contro di te;</p>
<p class="C15 V19">non sono più degno di esser chiamato tuo figlio. Trattami come uno dei tuoi garzoni.</p>
<p class="C15 V20">Partì e si incamminò verso suo padre. Quando era ancora lontano il padre lo vide e commosso gli corse incontro, gli si gettò al collo e lo baciò.</p>
<p class="C15 V21">Il figlio gli disse: Padre, ho peccato contro il Cielo e contro di te; non sono più degno di esser chiamato tuo figlio.</p>
<p class="C15 V22">Ma il padre disse ai servi: Presto, portate qui il vestito più bello e rivestitelo, mettetegli l'anello al dito e i calzari ai piedi.</p>
<p class="C15 V23">Portate il vitello grasso, ammazzatelo, mangiamo e facciamo festa,</p>
<p class="C15 V24">perché questo mio figlio era morto ed è tornato in vita, era perduto ed è stato ritrovato. E cominciarono a far festa.</p>
<p class="C15 V25">Il figlio maggiore si trovava nei campi. Al ritorno, quando fu vicino a casa, udì la musica e le danze;</p>
<p class="C15 V26">chiamò un servo e gli domandò che cosa fosse tutto ciò.</p>
<p class="C15 V27">Il servo gli rispose: È tornato tuo fratello e il padre ha fatto ammazzare il vitello grasso, perché lo ha riavuto sano e salvo.</p>
<p class="C15 V28">Egli si arrabbiò, e non voleva entrare. Il padre allora uscì a pregarlo.</p>
<p class="C15 V29">Ma lui rispose a suo padre: Ecco, io ti servo da tanti anni e non ho mai trasgredito un tuo comando, e tu non mi hai dato mai un capretto per far festa con i miei amici.</p>
<p class="C15 V30">Ma ora che questo tuo figlio che ha divorato i tuoi averi con le prostitute è tornato, per lui hai ammazzato il vitello grasso.</p>
<p class="C15 V31">Gli rispose il padre: Figlio, tu sei sempre con me e tutto ciò che è mio è tuo;</p>
<p class="C15 V32">ma bisognava far festa e rallegrarsi, perché questo tuo fratello era morto ed è tornato in vita, era perduto ed è stato ritrovato».</p>
<p class="C16 V1">Diceva anche ai discepoli: «C'era un uomo ricco che aveva un amministratore, e questi fu accusato dinanzi a lui di sperperare i suoi averi.</p>
<p class="C16 V2">Lo chiamò e gli disse: Che è questo che sento dire di te? Rendi conto della tua amministrazione, perché non puoi più essere amministratore.</p>
<p class="C16 V3">L'amministratore disse tra sé: Che farò ora che il mio padrone mi toglie l'amministrazione? Zappare, non ho forza, mendicare, mi vergogno.</p>
<p class="C16 V4">So io che cosa fare perché, quando sarò stato allontanato dall'amministrazione, ci sia qualcuno che mi accolga in casa sua.</p>
<p class="C16 V5">Chiamò uno per uno i debitori del padrone e disse al primo:</p>
<p class="C16 V6">Tu quanto devi al mio padrone? Quello rispose: Cento barili d'olio. Gli disse: Prendi la tua ricevuta, siediti e scrivi subito cinquanta.</p>
<p class="C16 V7">Poi disse a un altro: Tu quanto devi? Rispose: Cento misure di grano. Gli disse: Prendi la tua ricevuta e scrivi ottanta.</p>
<p class="C16 V8">Il padrone lodò quell'amministratore disonesto, perché aveva agito con scaltrezza. I figli di questo mondo, infatti, verso i loro pari sono più scaltri dei figli della luce.</p>
<p class="C16 V9">Ebbene, io vi dico: Procuratevi amici con la disonesta ricchezza, perché, quand'essa verrà a mancare, vi accolgano nelle dimore eterne.</p>
<p class="C16 V10">Chi è fedele nel poco, è fedele anche nel molto; e chi è disonesto nel poco, è disonesto anche nel molto.</p>
<p class="C16 V11">Se dunque non siete stati fedeli nella disonesta ricchezza, chi vi affiderà quella vera?</p>
<p class="C16 V12">E se non siete stati fedeli nella ricchezza altrui, chi vi darà la vostra?</p>
<p class="C16 V13">Nessun servo può servire a due padroni: o odierà l'uno e amerà l'altro oppure si affezionerà all'uno e disprezzerà l'altro. Non potete servire a Dio e a mammona».</p>
<p class="C16 V14">I farisei, che erano attaccati al denaro, ascoltavano tutte queste cose e si beffavano di lui.</p>
<p class="C16 V15">Egli disse: «Voi vi ritenete giusti davanti agli uomini, ma Dio conosce i vostri cuori: ciò che è esaltato fra gli uomini è cosa detestabile davanti a Dio.</p>
<p class="C16 V16">La Legge e i Profeti fino a Giovanni; da allora in poi viene annunziato il regno di Dio e ognuno si sforza per entrarvi.</p>
<p class="C16 V17">È più facile che abbiano fine il cielo e la terra, anziché cada un solo trattino della Legge.</p>
<p class="C16 V18">Chiunque ripudia la propria moglie e ne sposa un'altra, commette adulterio; chi sposa una donna ripudiata dal marito, commette adulterio.</p>
<p class="C16 V19">C'era un uomo ricco, che vestiva di porpora e di bisso e tutti i giorni banchettava lautamente.</p>
<p class="C16 V20">Un mendicante, di nome Lazzaro, giaceva alla sua porta, coperto di piaghe,</p>
<p class="C16 V21">bramoso di sfamarsi di quello che cadeva dalla mensa del ricco. Perfino i cani venivano a leccare le sue piaghe.</p>
<p class="C16 V22">Un giorno il povero morì e fu portato dagli angeli nel seno di Abramo. Morì anche il ricco e fu sepolto.</p>
<p class="C16 V23">Stando nell'inferno tra i tormenti, levò gli occhi e vide di lontano Abramo e Lazzaro accanto a lui.</p>
<p class="C16 V24">Allora gridando disse: Padre Abramo, abbi pietà di me e manda Lazzaro a intingere nell'acqua la punta del dito e bagnarmi la lingua, perché questa fiamma mi tortura.</p>
<p class="C16 V25">Ma Abramo rispose: Figlio, ricordati che hai ricevuto i tuoi beni durante la vita e Lazzaro parimenti i suoi mali; ora invece lui è consolato e tu sei in mezzo ai tormenti.</p>
<p class="C16 V26">Per di più, tra noi e voi è stabilito un grande abisso: coloro che di qui vogliono passare da voi non possono, né di costì si può attraversare fino a noi.</p>
<p class="C16 V27">E quegli replicò: Allora, padre, ti prego di mandarlo a casa di mio padre,</p>
<p class="C16 V28">perché ho cinque fratelli. Li ammonisca, perché non vengano anch'essi in questo luogo di tormento.</p>
<p class="C16 V29">Ma Abramo rispose: Hanno Mosè e i Profeti; ascoltino loro.</p>
<p class="C16 V30">E lui: No, padre Abramo, ma se qualcuno dai morti andrà da loro, si ravvederanno.</p>
<p class="C16 V31">Abramo rispose: Se non ascoltano Mosè e i Profeti, neanche se uno risuscitasse dai morti saranno persuasi».</p>
<p class="C17 V1">Disse ancora ai suoi discepoli: «È inevitabile che avvengano scandali, ma guai a colui per cui avvengono.</p>
<p class="C17 V2">È meglio per lui che gli sia messa al collo una pietra da mulino e venga gettato nel mare, piuttosto che scandalizzare uno di questi piccoli.</p>
<p class="C17 V3">State attenti a voi stessi! Se un tuo fratello pecca, rimproveralo; ma se si pente, perdonagli.</p>
<p class="C17 V4">E se pecca sette volte al giorno contro di te e sette volte ti dice: Mi pento, tu gli perdonerai».</p>
<p class="C17 V5">Gli apostoli dissero al Signore:</p>
<p class="C17 V6">«Aumenta la nostra fede!». Il Signore rispose: «Se aveste fede quanto un granellino di senapa, potreste dire a questo gelso: Sii sradicato e trapiantato nel mare, ed esso vi ascolterebbe.</p>
<p class="C17 V7">Chi di voi, se ha un servo ad arare o a pascolare il gregge, gli dirà quando rientra dal campo: Vieni subito e mettiti a tavola?</p>
<p class="C17 V8">Non gli dirà piuttosto: Preparami da mangiare, rimboccati la veste e servimi, finché io abbia mangiato e bevuto, e dopo mangerai e berrai anche tu?</p>
<p class="C17 V9">Si riterrà obbligato verso il suo servo, perché ha eseguito gli ordini ricevuti?</p>
<p class="C17 V10">Così anche voi, quando avrete fatto tutto quello che vi è stato ordinato, dite: Siamo servi inutili. Abbiamo fatto quanto dovevamo fare».</p>
<p class="C17 V11">Durante il viaggio verso Gerusalemme, Gesù attraversò la Samaria e la Galilea.</p>
<p class="C17 V12">Entrando in un villaggio, gli vennero incontro dieci lebbrosi i quali, fermatisi a distanza,</p>
<p class="C17 V13">alzarono la voce, dicendo: «Gesù maestro, abbi pietà di noi!».</p>
<p class="C17 V14">Appena li vide, Gesù disse: «Andate a presentarvi ai sacerdoti». E mentre essi andavano, furono sanati.</p>
<p class="C17 V15">Uno di loro, vedendosi guarito, tornò indietro lodando Dio a gran voce;</p>
<p class="C17 V16">e si gettò ai piedi di Gesù per ringraziarlo. Era un Samaritano.</p>
<p class="C17 V17">Ma Gesù osservò: «Non sono stati guariti tutti e dieci? E gli altri nove dove sono?</p>
<p class="C17 V18">Non si è trovato chi tornasse a render gloria a Dio, all'infuori di questo straniero?». E gli disse:</p>
<p class="C17 V19">«Alzati e va'; la tua fede ti ha salvato!».</p>
<p class="C17 V20">Interrogato dai farisei: «Quando verrà il regno di Dio?», rispose:</p>
<p class="C17 V21">«Il regno di Dio non viene in modo da attirare l'attenzione, e nessuno dirà: Eccolo qui, o: eccolo là. Perché il regno di Dio è in mezzo a voi!».</p>
<p class="C17 V22">Disse ancora ai discepoli: «Verrà un tempo in cui desidererete vedere anche uno solo dei giorni del Figlio dell'uomo, ma non lo vedrete.</p>
<p class="C17 V23">Vi diranno: Eccolo là, o: eccolo qua; non andateci, non seguiteli.</p>
<p class="C17 V24">Perché come il lampo, guizzando, brilla da un capo all'altro del cielo, così sarà il Figlio dell'uomo nel suo giorno.</p>
<p class="C17 V25">Ma prima è necessario che egli soffra molto e venga ripudiato da questa generazione.</p>
<p class="C17 V26">Come avvenne al tempo di Noè, così sarà nei giorni del Figlio dell'uomo:</p>
<p class="C17 V27">mangiavano, bevevano, si ammogliavano e si maritavano, fino al giorno in cui Noè entrò nell'arca e venne il diluvio e li fece perire tutti.</p>
<p class="C17 V28">Come avvenne anche al tempo di Lot: mangiavano, bevevano, compravano, vendevano, piantavano, costruivano;</p>
<p class="C17 V29">ma nel giorno in cui Lot uscì da Sòdoma piovve fuoco e zolfo dal cielo e li fece perire tutti.</p>
<p class="C17 V30">Così sarà nel giorno in cui il Figlio dell'uomo si rivelerà.</p>
<p class="C17 V31">In quel giorno, chi si troverà sulla terrazza, se le sue cose sono in casa, non scenda a prenderle; così chi si troverà nel campo, non torni indietro.</p>
<p class="C17 V32">Ricordatevi della moglie di Lot.</p>
<p class="C17 V33">Chi cercherà di salvare la propria vita la perderà, chi invece la perde la salverà.</p>
<p class="C17 V34">Vi dico: in quella notte due si troveranno in un letto: l'uno verrà preso e l'altro lasciato;</p>
<p class="C17 V35">due donne staranno a macinare nello stesso luogo: l'una verrà presa e l'altra lasciata».</p>
<p class="C17 V37">Allora i discepoli gli chiesero: «Dove, Signore?». Ed egli disse loro: «Dove sarà il cadavere, là si raduneranno anche gli avvoltoi».</p>
<p class="C18 V1">Disse loro una parabola sulla necessità di pregare sempre, senza stancarsi:</p>
<p class="C18 V2">«C'era in una città un giudice, che non temeva Dio e non aveva riguardo per nessuno.</p>
<p class="C18 V3">In quella città c'era anche una vedova, che andava da lui e gli diceva: Fammi giustizia contro il mio avversario.</p>
<p class="C18 V4">Per un certo tempo egli non volle; ma poi disse tra sé: Anche se non temo Dio e non ho rispetto di nessuno,</p>
<p class="C18 V5">poiché questa vedova è così molesta le farò giustizia, perché non venga continuamente a importunarmi».</p>
<p class="C18 V6">E il Signore soggiunse: «Avete udito ciò che dice il giudice disonesto.</p>
<p class="C18 V7">E Dio non farà giustizia ai suoi eletti che gridano giorno e notte verso di lui, e li farà a lungo aspettare?</p>
<p class="C18 V8">Vi dico che farà loro giustizia prontamente. Ma il Figlio dell'uomo, quando verrà, troverà la fede sulla terra?».</p>
<p class="C18 V9">Disse ancora questa parabola per alcuni che presumevano di esser giusti e disprezzavano gli altri:</p>
<p class="C18 V10">«Due uomini salirono al tempio a pregare: uno era fariseo e l'altro pubblicano.</p>
<p class="C18 V11">Il fariseo, stando in piedi, pregava così tra sé: O Dio, ti ringrazio che non sono come gli altri uomini, ladri, ingiusti, adùlteri, e neppure come questo pubblicano.</p>
<p class="C18 V12">Digiuno due volte la settimana e pago le decime di quanto possiedo.</p>
<p class="C18 V13">Il pubblicano invece, fermatosi a distanza, non osava nemmeno alzare gli occhi al cielo, ma si batteva il petto dicendo: O Dio, abbi pietà di me peccatore.</p>
<p class="C18 V14">Io vi dico: questi tornò a casa sua giustificato, a differenza dell'altro, perché chi si esalta sarà umiliato e chi si umilia sarà esaltato».</p>
<p class="C18 V15">Gli presentavano anche i bambini perché li accarezzasse, ma i discepoli, vedendo ciò, li rimproveravano.</p>
<p class="C18 V16">Allora Gesù li fece venire avanti e disse: «Lasciate che i bambini vengano a me, non glielo impedite perché a chi è come loro appartiene il regno di Dio.</p>
<p class="C18 V17">In verità vi dico: Chi non accoglie il regno di Dio come un bambino, non vi entrerà».</p>
<p class="C18 V18">Un notabile lo interrogò: «Maestro buono, che devo fare per ottenere la vita eterna?».</p>
<p class="C18 V19">Gesù gli rispose: «Perché mi dici buono? Nessuno è buono, se non uno solo, Dio.</p>
<p class="C18 V20">Tu conosci i comandamenti: Non commettere adulterio, non uccidere, non rubare, non testimoniare il falso, onora tuo padre e tua madre».</p>
<p class="C18 V21">Costui disse: «Tutto questo l'ho osservato fin dalla mia giovinezza».</p>
<p class="C18 V22">Udito ciò, Gesù gli disse: «Una cosa ancora ti manca: vendi tutto quello che hai, distribuiscilo ai poveri e avrai un tesoro nei cieli; poi vieni e seguimi».</p>
<p class="C18 V23">Ma quegli, udite queste parole, divenne assai triste, perché era molto ricco.</p>
<p class="C18 V24">Quando Gesù lo vide, disse: «Quant'è difficile, per coloro che possiedono ricchezze entrare nel regno di Dio.</p>
<p class="C18 V25">È più facile per un cammello passare per la cruna di un ago che per un ricco entrare nel regno di Dio!».</p>
<p class="C18 V26">Quelli che ascoltavano dissero: «Allora chi potrà essere salvato?».</p>
<p class="C18 V27">Rispose: «Ciò che è impossibile agli uomini, è possibile a Dio».</p>
<p class="C18 V28">Pietro allora disse: «Noi abbiamo lasciato tutte le nostre cose e ti abbiamo seguito».</p>
<p class="C18 V29">Ed egli rispose: «In verità vi dico, non c'è nessuno che abbia lasciato casa o moglie o fratelli o genitori o figli per il regno di Dio,</p>
<p class="C18 V30">che non riceva molto di più nel tempo presente e la vita eterna nel tempo che verrà».</p>
<p class="C18 V31">Poi prese con sé i Dodici e disse loro: «Ecco, noi andiamo a Gerusalemme, e tutto ciò che fu scritto dai profeti riguardo al Figlio dell'uomo si compirà.</p>
<p class="C18 V32">Sarà consegnato ai pagani, schernito, oltraggiato, coperto di sputi</p>
<p class="C18 V33">e, dopo averlo flagellato, lo uccideranno e il terzo giorno risorgerà».</p>
<p class="C18 V34">Ma non compresero nulla di tutto questo; quel parlare restava oscuro per loro e non capivano ciò che egli aveva detto.</p>
<p class="C18 V35">Mentre si avvicinava a Gerico, un cieco era seduto a mendicare lungo la strada.</p>
<p class="C18 V36">Sentendo passare la gente, domandò che cosa accadesse.</p>
<p class="C18 V37">Gli risposero: «Passa Gesù il Nazareno!».</p>
<p class="C18 V38">Allora incominciò a gridare: «Gesù, figlio di Davide, abbi pietà di me!».</p>
<p class="C18 V39">Quelli che camminavano avanti lo sgridavano, perché tacesse; ma lui continuava ancora più forte: «Figlio di Davide, abbi pietà di me!».</p>
<p class="C18 V40">Gesù allora si fermò e ordinò che glielo conducessero. Quando gli fu vicino, gli domandò:</p>
<p class="C18 V41">«Che vuoi che io faccia per te?». Egli rispose: «Signore, che io riabbia la vista».</p>
<p class="C18 V42">E Gesù gli disse: «Abbi di nuovo la vista! La tua fede ti ha salvato».</p>
<p class="C18 V43">Subito ci vide di nuovo e cominciò a seguirlo lodando Dio. E tutto il popolo, alla vista di ciò, diede lode a Dio.</p>
<p class="C19 V1">Entrato in Gerico, attraversava la città.</p>
<p class="C19 V2">Ed ecco un uomo di nome Zaccheo, capo dei pubblicani e ricco,</p>
<p class="C19 V3">cercava di vedere quale fosse Gesù, ma non gli riusciva a causa della folla, poiché era piccolo di statura.</p>
<p class="C19 V4">Allora corse avanti e, per poterlo vedere, salì su un sicomoro, poiché doveva passare di là.</p>
<p class="C19 V5">Quando giunse sul luogo, Gesù alzò lo sguardo e gli disse: «Zaccheo, scendi subito, perché oggi devo fermarmi a casa tua».</p>
<p class="C19 V6">In fretta scese e lo accolse pieno di gioia.</p>
<p class="C19 V7">Vedendo ciò, tutti mormoravano: «È andato ad alloggiare da un peccatore!».</p>
<p class="C19 V8">Ma Zaccheo, alzatosi, disse al Signore: «Ecco, Signore, io do la metà dei miei beni ai poveri; e se ho frodato qualcuno, restituisco quattro volte tanto».</p>
<p class="C19 V9">Gesù gli rispose: «Oggi la salvezza è entrata in questa casa, perché anch'egli è figlio di Abramo;</p>
<p class="C19 V10">il Figlio dell'uomo infatti è venuto a cercare e a salvare ciò che era perduto».</p>
<p class="C19 V11">Mentre essi stavano ad ascoltare queste cose, Gesù disse ancora una parabola perché era vicino a Gerusalemme ed essi credevano che il regno di Dio dovesse manifestarsi da un momento all'altro.</p>
<p class="C19 V12">Disse dunque: «Un uomo di nobile stirpe partì per un paese lontano per ricevere un titolo regale e poi ritornare.</p>
<p class="C19 V13">Chiamati dieci servi, consegnò loro dieci mine, dicendo: Impiegatele fino al mio ritorno.</p>
<p class="C19 V14">Ma i suoi cittadini lo odiavano e gli mandarono dietro un'ambasceria a dire: Non vogliamo che costui venga a regnare su di noi.</p>
<p class="C19 V15">Quando fu di ritorno, dopo aver ottenuto il titolo di re, fece chiamare i servi ai quali aveva consegnato il denaro, per vedere quanto ciascuno avesse guadagnato.</p>
<p class="C19 V16">Si presentò il primo e disse: Signore, la tua mina ha fruttato altre dieci mine.</p>
<p class="C19 V17">Gli disse: Bene, bravo servitore; poiché ti sei mostrato fedele nel poco, ricevi il potere sopra dieci città.</p>
<p class="C19 V18">Poi si presentò il secondo e disse: La tua mina, signore, ha fruttato altre cinque mine.</p>
<p class="C19 V19">Anche a questo disse: Anche tu sarai a capo di cinque città.</p>
<p class="C19 V20">Venne poi anche l'altro e disse: Signore, ecco la tua mina, che ho tenuta riposta in un fazzoletto;</p>
<p class="C19 V21">avevo paura di te che sei un uomo severo e prendi quello che non hai messo in deposito, mieti quello che non hai seminato.</p>
<p class="C19 V22">Gli rispose: Dalle tue stesse parole ti giudico, servo malvagio! Sapevi che sono un uomo severo, che prendo quello che non ho messo in deposito e mieto quello che non ho seminato:</p>
<p class="C19 V23">perché allora non hai consegnato il mio denaro a una banca? Al mio ritorno l'avrei riscosso con gli interessi.</p>
<p class="C19 V24">Disse poi ai presenti: Toglietegli la mina e datela a colui che ne ha dieci</p>
<p class="C19 V25">Gli risposero: Signore, ha già dieci mine!</p>
<p class="C19 V26">Vi dico: A chiunque ha sarà dato; ma a chi non ha sarà tolto anche quello che ha.</p>
<p class="C19 V27">E quei miei nemici che non volevano che diventassi loro re, conduceteli qui e uccideteli davanti a me».</p>
<p class="C19 V28">Dette queste cose, Gesù proseguì avanti agli altri salendo verso Gerusalemme.</p>
<p class="C19 V29">Quando fu vicino a Bètfage e a Betània, presso il monte detto degli Ulivi, inviò due discepoli dicendo:</p>
<p class="C19 V30">«Andate nel villaggio di fronte; entrando, troverete un puledro legato, sul quale nessuno è mai salito; scioglietelo e portatelo qui.</p>
<p class="C19 V31">E se qualcuno vi chiederà: Perché lo sciogliete?, direte così: Il Signore ne ha bisogno».</p>
<p class="C19 V32">Gli inviati andarono e trovarono tutto come aveva detto.</p>
<p class="C19 V33">Mentre scioglievano il puledro, i proprietari dissero loro: «Perché sciogliete il puledro?».</p>
<p class="C19 V34">Essi risposero: «Il Signore ne ha bisogno».</p>
<p class="C19 V35">Lo condussero allora da Gesù; e gettati i loro mantelli sul puledro, vi fecero salire Gesù.</p>
<p class="C19 V36">Via via che egli avanzava, stendevano i loro mantelli sulla strada.</p>
<p class="C19 V37">Era ormai vicino alla discesa del monte degli Ulivi, quando tutta la folla dei discepoli, esultando, cominciò a lodare Dio a gran voce, per tutti i prodigi che avevano veduto, dicendo:</p>
<p class="C19 V38">«Benedetto colui che viene, il re, nel nome del Signore. Pace in cielo e gloria nel più alto dei cieli!».</p>
<p class="C19 V39">Alcuni farisei tra la folla gli dissero: «Maestro, rimprovera i tuoi discepoli».</p>
<p class="C19 V40">Ma egli rispose: «Vi dico che, se questi taceranno, grideranno le pietre».</p>
<p class="C19 V41">Quando fu vicino, alla vista della città, pianse su di essa, dicendo:</p>
<p class="C19 V42">«Se avessi compreso anche tu, in questo giorno, la via della pace. Ma ormai è stata nascosta ai tuoi occhi.</p>
<p class="C19 V43">Giorni verranno per te in cui i tuoi nemici ti cingeranno di trincee, ti circonderanno e ti stringeranno da ogni parte;</p>
<p class="C19 V44">abbatteranno te e i tuoi figli dentro di te e non lasceranno in te pietra su pietra, perché non hai riconosciuto il tempo in cui sei stata visitata».</p>
<p class="C19 V45">Entrato poi nel tempio, cominciò a cacciare i venditori,</p>
<p class="C19 V46">dicendo: «Sta scritto: La mia casa sarà casa di preghiera. Ma voi ne avete fatto una spelonca di ladri!».</p>
<p class="C19 V47">Ogni giorno insegnava nel tempio. I sommi sacerdoti e gli scribi cercavano di farlo perire e così anche i notabili del popolo;</p>
<p class="C19 V48">ma non sapevano come fare, perché tutto il popolo pendeva dalle sue parole.</p>
<p class="C20 V1">Un giorno, mentre istruiva il popolo nel tempio e annunziava la parola di Dio, si avvicinarono i sommi sacerdoti e gli scribi con gli anziani e si rivolsero a lui dicendo:</p>
<p class="C20 V2">«Dicci con quale autorità fai queste cose o chi è che t'ha dato quest'autorità».</p>
<p class="C20 V3">E Gesù disse loro: «Vi farò anch'io una domanda e voi rispondetemi:</p>
<p class="C20 V4">Il battesimo di Giovanni veniva dal Cielo o dagli uomini?».</p>
<p class="C20 V5">Allora essi discutevano fra loro: «Se diciamo "dal Cielo", risponderà: "Perché non gli avete creduto?".</p>
<p class="C20 V6">E se diciamo "dagli uomini", tutto il popolo ci lapiderà, perché è convinto che Giovanni è un profeta».</p>
<p class="C20 V7">Risposero quindi di non saperlo.</p>
<p class="C20 V8">E Gesù disse loro: «Nemmeno io vi dico con quale autorità faccio queste cose».</p>
<p class="C20 V9">Poi cominciò a dire al popolo questa parabola: «Un uomo piantò una vigna, l'affidò a dei coltivatori e se ne andò lontano per molto tempo.</p>
<p class="C20 V10">A suo tempo, mandò un servo da quei coltivatori perché gli dessero una parte del raccolto della vigna. Ma i coltivatori lo percossero e lo rimandarono a mani vuote.</p>
<p class="C20 V11">Mandò un altro servo, ma essi percossero anche questo, lo insultarono e lo rimandarono a mani vuote.</p>
<p class="C20 V12">Ne mandò ancora un terzo, ma anche questo lo ferirono e lo cacciarono.</p>
<p class="C20 V13">Disse allora il padrone della vigna: Che devo fare? Manderò il mio unico figlio; forse di lui avranno rispetto.</p>
<p class="C20 V14">Quando lo videro, i coltivatori discutevano fra loro dicendo: Costui è l'erede. Uccidiamolo e così l'eredità sarà nostra.</p>
<p class="C20 V15">E lo cacciarono fuori della vigna e l'uccisero. Che cosa farà dunque a costoro il padrone della vigna?</p>
<p class="C20 V16">Verrà e manderà a morte quei coltivatori, e affiderà ad altri la vigna». Ma essi, udito ciò, esclamarono: «Non sia mai!».</p>
<p class="C20 V17">Allora egli si volse verso di loro e disse: «Che cos'è dunque ciò che è scritto: La pietra che i costruttori hanno scartata, è diventata testata d'angolo?</p>
<p class="C20 V18">Chiunque cadrà su quella pietra si sfracellerà e a chi cadrà addosso, lo stritolerà».</p>
<p class="C20 V19">Gli scribi e i sommi sacerdoti cercarono allora di mettergli addosso le mani, ma ebbero paura del popolo. Avevano capito che quella parabola l'aveva detta per loro.</p>
<p class="C20 V20">Postisi in osservazione, mandarono informatori, che si fingessero persone oneste, per coglierlo in fallo nelle sue parole e poi consegnarlo all'autorità e al potere del governatore.</p>
<p class="C20 V21">Costoro lo interrogarono: «Maestro, sappiamo che parli e insegni con rettitudine e non guardi in faccia a nessuno, ma insegni secondo verità la via di Dio.</p>
<p class="C20 V22">È lecito che noi paghiamo il tributo a Cesare?».</p>
<p class="C20 V23">Conoscendo la loro malizia, disse:</p>
<p class="C20 V24">«Mostratemi un denaro: di chi è l'immagine e l'iscrizione?». Risposero: «Di Cesare».</p>
<p class="C20 V25">Ed egli disse: «Rendete dunque a Cesare ciò che è di Cesare e a Dio ciò che è di Dio».</p>
<p class="C20 V26">Così non poterono coglierlo in fallo davanti al popolo e, meravigliati della sua risposta, tacquero.</p>
<p class="C20 V27">Gli si avvicinarono poi alcuni sadducei, i quali negano che vi sia la risurrezione, e gli posero questa domanda:</p>
<p class="C20 V28">«Maestro, Mosè ci ha prescritto: Se a qualcuno muore un fratello che ha moglie, ma senza figli, suo fratello si prenda la vedova e dia una discendenza al proprio fratello.</p>
<p class="C20 V29">C'erano dunque sette fratelli: il primo, dopo aver preso moglie, morì senza figli.</p>
<p class="C20 V30">Allora la prese il secondo</p>
<p class="C20 V31">e poi il terzo e così tutti e sette; e morirono tutti senza lasciare figli.</p>
<p class="C20 V32">Da ultimo anche la donna morì.</p>
<p class="C20 V33">Questa donna dunque, nella risurrezione, di chi sarà moglie? Poiché tutti e sette l'hanno avuta in moglie».</p>
<p class="C20 V34">Gesù rispose: «I figli di questo mondo prendono moglie e prendono marito;</p>
<p class="C20 V35">ma quelli che sono giudicati degni dell'altro mondo e della risurrezione dai morti, non prendono moglie né marito;</p>
<p class="C20 V36">e nemmeno possono più morire, perché sono uguali agli angeli e, essendo figli della risurrezione, sono figli di Dio.</p>
<p class="C20 V37">Che poi i morti risorgono, lo ha indicato anche Mosè a proposito del roveto, quando chiama il Signore: Dio di Abramo, Dio di Isacco e Dio di Giacobbe.</p>
<p class="C20 V38">Dio non è Dio dei morti, ma dei vivi; perché tutti vivono per lui».</p>
<p class="C20 V39">Dissero allora alcuni scribi: «Maestro, hai parlato bene».</p>
<p class="C20 V40">E non osavano più fargli alcuna domanda.</p>
<p class="C20 V41">Egli poi disse loro: «Come mai dicono che il Cristo è figlio di Davide,</p>
<p class="C20 V42">se Davide stesso nel libro dei Salmi dice: Ha detto il Signore al mio Signore: siedi alla mia destra,</p>
<p class="C20 V43">finché io ponga i tuoi nemici come sgabello ai tuoi piedi?</p>
<p class="C20 V44">Davide dunque lo chiama Signore; perciò come può essere suo figlio?».</p>
<p class="C20 V45">E mentre tutto il popolo ascoltava, disse ai discepoli:</p>
<p class="C20 V46">«Guardatevi dagli scribi che amano passeggiare in lunghe vesti e hanno piacere di esser salutati nelle piazze, avere i primi seggi nelle sinagoghe e i primi posti nei conviti;</p>
<p class="C20 V47">divorano le case delle vedove, e in apparenza fanno lunghe preghiere. Essi riceveranno una condanna più severa».</p>
<p class="C21 V1">Alzati gli occhi, vide alcuni ricchi che gettavano le loro offerte nel tesoro.</p>
<p class="C21 V2">Vide anche una vedova povera che vi gettava due spiccioli</p>
<p class="C21 V3">e disse: «In verità vi dico: questa vedova, povera, ha messo più di tutti.</p>
<p class="C21 V4">Tutti costoro, infatti, han deposto come offerta del loro superfluo, questa invece nella sua miseria ha dato tutto quanto aveva per vivere».</p>
<p class="C21 V5">Mentre alcuni parlavano del tempio e delle belle pietre e dei doni votivi che lo adornavano, disse:</p>
<p class="C21 V6">«Verranno giorni in cui, di tutto quello che ammirate, non resterà pietra su pietra che non venga distrutta».</p>
<p class="C21 V7">Gli domandarono: «Maestro, quando accadrà questo e quale sarà il segno che ciò sta per compiersi?».</p>
<p class="C21 V8">Rispose: «Guardate di non lasciarvi ingannare. Molti verranno sotto il mio nome dicendo: "Sono io" e: "Il tempo è prossimo"; non seguiteli.</p>
<p class="C21 V9">Quando sentirete parlare di guerre e di rivoluzioni, non vi terrorizzate. Devono infatti accadere prima queste cose, ma non sarà subito la fine».</p>
<p class="C21 V10">Poi disse loro: «Si solleverà popolo contro popolo e regno contro regno,</p>
<p class="C21 V11">e vi saranno di luogo in luogo terremoti, carestie e pestilenze; vi saranno anche fatti terrificanti e segni grandi dal cielo.</p>
<p class="C21 V12">Ma prima di tutto questo metteranno le mani su di voi e vi perseguiteranno, consegnandovi alle sinagoghe e alle prigioni, trascinandovi davanti a re e a governatori, a causa del mio nome.</p>
<p class="C21 V13">Questo vi darà occasione di render testimonianza.</p>
<p class="C21 V14">Mettetevi bene in mente di non preparare prima la vostra difesa;</p>
<p class="C21 V15">io vi darò lingua e sapienza, a cui tutti i vostri avversari non potranno resistere, né controbattere.</p>
<p class="C21 V16">Sarete traditi perfino dai genitori, dai fratelli, dai parenti e dagli amici, e metteranno a morte alcuni di voi;</p>
<p class="C21 V17">sarete odiati da tutti per causa del mio nome.</p>
<p class="C21 V18">Ma nemmeno un capello del vostro capo perirà.</p>
<p class="C21 V19">Con la vostra perseveranza salverete le vostre anime.</p>
<p class="C21 V20">Ma quando vedrete Gerusalemme circondata da eserciti, sappiate allora che la sua devastazione è vicina.</p>
<p class="C21 V21">Allora coloro che si trovano nella Giudea fuggano ai monti, coloro che sono dentro la città se ne allontanino, e quelli in campagna non tornino in città;</p>
<p class="C21 V22">saranno infatti giorni di vendetta, perché tutto ciò che è stato scritto si compia.</p>
<p class="C21 V23">Guai alle donne che sono incinte e allattano in quei giorni, perché vi sarà grande calamità nel paese e ira contro questo popolo.</p>
<p class="C21 V24">Cadranno a fil di spada e saranno condotti prigionieri tra tutti i popoli; Gerusalemme sarà calpestata dai pagani finché i tempi dei pagani siano compiuti.</p>
<p class="C21 V25">Vi saranno segni nel sole, nella luna e nelle stelle, e sulla terra angoscia di popoli in ansia per il fragore del mare e dei flutti,</p>
<p class="C21 V26">mentre gli uomini moriranno per la paura e per l'attesa di ciò che dovrà accadere sulla terra. Le potenze dei cieli infatti saranno sconvolte.</p>
<p class="C21 V27">Allora vedranno il Figlio dell'uomo venire su una nube con potenza e gloria grande.</p>
<p class="C21 V28">Quando cominceranno ad accadere queste cose, alzatevi e levate il capo, perché la vostra liberazione è vicina».</p>
<p class="C21 V29">E disse loro una parabola: «Guardate il fico e tutte le piante;</p>
<p class="C21 V30">quando già germogliano, guardandoli capite da voi stessi che ormai l'estate è vicina.</p>
<p class="C21 V31">Così pure, quando voi vedrete accadere queste cose, sappiate che il regno di Dio è vicino.</p>
<p class="C21 V32">In verità vi dico: non passerà questa generazione finché tutto ciò sia avvenuto.</p>
<p class="C21 V33">Il cielo e la terra passeranno, ma le mie parole non passeranno.</p>
<p class="C21 V34">State bene attenti che i vostri cuori non si appesantiscano in dissipazioni, ubriachezze e affanni della vita e che quel giorno non vi piombi addosso improvviso;</p>
<p class="C21 V35">come un laccio esso si abbatterà sopra tutti coloro che abitano sulla faccia di tutta la terra.</p>
<p class="C21 V36">Vegliate e pregate in ogni momento, perché abbiate la forza di sfuggire a tutto ciò che deve accadere, e di comparire davanti al Figlio dell'uomo».</p>
<p class="C21 V37">Durante il giorno insegnava nel tempio, la notte usciva e pernottava all'aperto sul monte detto degli Ulivi.</p>
<p class="C21 V38">E tutto il popolo veniva a lui di buon mattino nel tempio per ascoltarlo.</p>
<p class="C22 V1">Si avvicinava la festa degli Azzimi, chiamata Pasqua,</p>
<p class="C22 V2">e i sommi sacerdoti e gli scribi cercavano come toglierlo di mezzo, poiché temevano il popolo.</p>
<p class="C22 V3">Allora satana entrò in Giuda, detto Iscariota, che era nel numero dei Dodici.</p>
<p class="C22 V4">Ed egli andò a discutere con i sommi sacerdoti e i capi delle guardie sul modo di consegnarlo nelle loro mani.</p>
<p class="C22 V5">Essi si rallegrarono e si accordarono di dargli del denaro.</p>
<p class="C22 V6">Egli fu d'accordo e cercava l'occasione propizia per consegnarlo loro di nascosto dalla folla.</p>
<p class="C22 V7">Venne il giorno degli Azzimi, nel quale si doveva immolare la vittima di Pasqua.</p>
<p class="C22 V8">Gesù mandò Pietro e Giovanni dicendo: «Andate a preparare per noi la Pasqua, perché possiamo mangiare».</p>
<p class="C22 V9">Gli chiesero: «Dove vuoi che la prepariamo?».</p>
<p class="C22 V10">Ed egli rispose: «Appena entrati in città, vi verrà incontro un uomo che porta una brocca d'acqua. Seguitelo nella casa dove entrerà</p>
<p class="C22 V11">e direte al padrone di casa: Il Maestro ti dice: Dov'è la stanza in cui posso mangiare la Pasqua con i miei discepoli?</p>
<p class="C22 V12">Egli vi mostrerà una sala al piano superiore, grande e addobbata; là preparate».</p>
<p class="C22 V13">Essi andarono e trovarono tutto come aveva loro detto e prepararono la Pasqua.</p>
<p class="C22 V14">Quando fu l'ora, prese posto a tavola e gli apostoli con lui,</p>
<p class="C22 V15">e disse: «Ho desiderato ardentemente di mangiare questa Pasqua con voi, prima della mia passione,</p>
<p class="C22 V16">poiché vi dico: non la mangerò più, finché essa non si compia nel regno di Dio».</p>
<p class="C22 V17">E preso un calice, rese grazie e disse: «Prendetelo e distribuitelo tra voi,</p>
<p class="C22 V18">poiché vi dico: da questo momento non berrò più del frutto della vite, finché non venga il regno di Dio».</p>
<p class="C22 V19">Poi, preso un pane, rese grazie, lo spezzò e lo diede loro dicendo: «Questo è il mio corpo che è dato per voi; fate questo in memoria di me».</p>
<p class="C22 V20">Allo stesso modo dopo aver cenato, prese il calice dicendo: «Questo calice è la nuova alleanza nel mio sangue, che viene versato per voi».</p>
<p class="C22 V21">«Ma ecco, la mano di chi mi tradisce è con me, sulla tavola.</p>
<p class="C22 V22">Il Figlio dell'uomo se ne va, secondo quanto è stabilito; ma guai a quell'uomo dal quale è tradito!».</p>
<p class="C22 V23">Allora essi cominciarono a domandarsi a vicenda chi di essi avrebbe fatto ciò.</p>
<p class="C22 V24">Sorse anche una discussione, chi di loro poteva esser considerato il più grande.</p>
<p class="C22 V25">Egli disse: «I re delle nazioni le governano, e coloro che hanno il potere su di esse si fanno chiamare benefattori.</p>
<p class="C22 V26">Per voi però non sia così; ma chi è il più grande tra voi diventi come il più piccolo e chi governa come colui che serve.</p>
<p class="C22 V27">Infatti chi è più grande, chi sta a tavola o chi serve? Non è forse colui che sta a tavola? Eppure io sto in mezzo a voi come colui che serve.</p>
<p class="C22 V28">Voi siete quelli che avete perseverato con me nelle mie prove;</p>
<p class="C22 V29">e io preparo per voi un regno, come il Padre l'ha preparato per me,</p>
<p class="C22 V30">perché possiate mangiare e bere alla mia mensa nel mio regno e siederete in trono a giudicare le dodici tribù di Israele.</p>
<p class="C22 V31">Simone, Simone, ecco satana vi ha cercato per vagliarvi come il grano;</p>
<p class="C22 V32">ma io ho pregato per te, che non venga meno la tua fede; e tu, una volta ravveduto, conferma i tuoi fratelli».</p>
<p class="C22 V33">E Pietro gli disse: «Signore, con te sono pronto ad andare in prigione e alla morte».</p>
<p class="C22 V34">Gli rispose: «Pietro, io ti dico: non canterà oggi il gallo prima che tu per tre volte avrai negato di conoscermi».</p>
<p class="C22 V35">Poi disse: «Quando vi ho mandato senza borsa, né bisaccia, né sandali, vi è forse mancato qualcosa?». Risposero: «Nulla».</p>
<p class="C22 V36">Ed egli soggiunse: «Ma ora, chi ha una borsa la prenda, e così una bisaccia; chi non ha spada, venda il mantello e ne compri una.</p>
<p class="C22 V37">Perché vi dico: deve compiersi in me questa parola della Scrittura: E fu annoverato tra i malfattori. Infatti tutto quello che mi riguarda volge al suo termine».</p>
<p class="C22 V38">Ed essi dissero: «Signore, ecco qui due spade». Ma egli rispose «Basta!».</p>
<p class="C22 V39">Uscito se ne andò, come al solito, al monte degli Ulivi; anche i discepoli lo seguirono.</p>
<p class="C22 V40">Giunto sul luogo, disse loro: «Pregate, per non entrare in tentazione».</p>
<p class="C22 V41">Poi si allontanò da loro quasi un tiro di sasso e, inginocchiatosi, pregava:</p>
<p class="C22 V42">«Padre, se vuoi, allontana da me questo calice! Tuttavia non sia fatta la mia, ma la tua volontà».</p>
<p class="C22 V43">Gli apparve allora un angelo dal cielo a confortarlo.</p>
<p class="C22 V44">In preda all'angoscia, pregava più intensamente; e il suo sudore diventò come gocce di sangue che cadevano a terra.</p>
<p class="C22 V45">Poi, rialzatosi dalla preghiera, andò dai discepoli e li trovò che dormivano per la tristezza.</p>
<p class="C22 V46">E disse loro: «Perché dormite? Alzatevi e pregate, per non entrare in tentazione».</p>
<p class="C22 V47">Mentre egli ancora parlava, ecco una turba di gente; li precedeva colui che si chiamava Giuda, uno dei Dodici, e si accostò a Gesù per baciarlo.</p>
<p class="C22 V48">Gesù gli disse: «Giuda, con un bacio tradisci il Figlio dell'uomo?».</p>
<p class="C22 V49">Allora quelli che eran con lui, vedendo ciò che stava per accadere, dissero: «Signore, dobbiamo colpire con la spada?».</p>
<p class="C22 V50">E uno di loro colpì il servo del sommo sacerdote e gli staccò l'orecchio destro.</p>
<p class="C22 V51">Ma Gesù intervenne dicendo: «Lasciate, basta così!». E toccandogli l'orecchio, lo guarì.</p>
<p class="C22 V52">Poi Gesù disse a coloro che gli eran venuti contro, sommi sacerdoti, capi delle guardie del tempio e anziani: «Siete usciti con spade e bastoni come contro un brigante?</p>
<p class="C22 V53">Ogni giorno ero con voi nel tempio e non avete steso le mani contro di me; ma questa è la vostra ora, è l'impero delle tenebre».</p>
<p class="C22 V54">Dopo averlo preso, lo condussero via e lo fecero entrare nella casa del sommo sacerdote. Pietro lo seguiva da lontano.</p>
<p class="C22 V55">Siccome avevano acceso un fuoco in mezzo al cortile e si erano seduti attorno, anche Pietro si sedette in mezzo a loro.</p>
<p class="C22 V56">Vedutolo seduto presso la fiamma, una serva fissandolo disse: «Anche questi era con lui».</p>
<p class="C22 V57">Ma egli negò dicendo: «Donna, non lo conosco!».</p>
<p class="C22 V58">Poco dopo un altro lo vide e disse: «Anche tu sei di loro!». Ma Pietro rispose: «No, non lo sono!».</p>
<p class="C22 V59">Passata circa un'ora, un altro insisteva: «In verità, anche questo era con lui; è anche lui un Galileo».</p>
<p class="C22 V60">Ma Pietro disse: «O uomo, non so quello che dici». E in quell'istante, mentre ancora parlava, un gallo cantò.</p>
<p class="C22 V61">Allora il Signore, voltatosi, guardò Pietro, e Pietro si ricordò delle parole che il Signore gli aveva detto: «Prima che il gallo canti, oggi mi rinnegherai tre volte».</p>
<p class="C22 V62">E, uscito, pianse amaramente.</p>
<p class="C22 V63">Frattanto gli uomini che avevano in custodia Gesù lo schernivano e lo percuotevano,</p>
<p class="C22 V64">lo bendavano e gli dicevano: «Indovina: chi ti ha colpito?».</p>
<p class="C22 V65">E molti altri insulti dicevano contro di lui.</p>
<p class="C22 V66">Appena fu giorno, si riunì il consiglio degli anziani del popolo, con i sommi sacerdoti e gli scribi; lo condussero davanti al sinedrio e gli dissero:</p>
<p class="C22 V67">«Se tu sei il Cristo, diccelo». Gesù rispose: «Anche se ve lo dico, non mi crederete;</p>
<p class="C22 V68">se vi interrogo, non mi risponderete.</p>
<p class="C22 V69">Ma da questo momento starà il Figlio dell'uomo seduto alla destra della potenza di Dio».</p>
<p class="C22 V70">Allora tutti esclamarono: «Tu dunque sei il Figlio di Dio?». Ed egli disse loro: «Lo dite voi stessi: io lo sono».</p>
<p class="C22 V71">Risposero: «Che bisogno abbiamo ancora di testimonianza? L'abbiamo udito noi stessi dalla sua bocca».</p>
<p class="C23 V1">Tutta l'assemblea si alzò, lo condussero da Pilato</p>
<p class="C23 V2">e cominciarono ad accusarlo: «Abbiamo trovato costui che sobillava il nostro popolo, impediva di dare tributi a Cesare e affermava di essere il Cristo re».</p>
<p class="C23 V3">Pilato lo interrogò: «Sei tu il re dei Giudei?». Ed egli rispose: «Tu lo dici».</p>
<p class="C23 V4">Pilato disse ai sommi sacerdoti e alla folla: «Non trovo nessuna colpa in quest'uomo».</p>
<p class="C23 V5">Ma essi insistevano: «Costui solleva il popolo, insegnando per tutta la Giudea, dopo aver cominciato dalla Galilea fino a qui».</p>
<p class="C23 V6">Udito ciò, Pilato domandò se era Galileo</p>
<p class="C23 V7">e, saputo che apparteneva alla giurisdizione di Erode, lo mandò da Erode che in quei giorni si trovava anch'egli a Gerusalemme.</p>
<p class="C23 V8">Vedendo Gesù, Erode si rallegrò molto, perché da molto tempo desiderava vederlo per averne sentito parlare e sperava di vedere qualche miracolo fatto da lui.</p>
<p class="C23 V9">Lo interrogò con molte domande, ma Gesù non gli rispose nulla.</p>
<p class="C23 V10">C'erano là anche i sommi sacerdoti e gli scribi, e lo accusavano con insistenza.</p>
<p class="C23 V11">Allora Erode, con i suoi soldati, lo insultò e lo schernì, poi lo rivestì di una splendida veste e lo rimandò a Pilato.</p>
<p class="C23 V12">In quel giorno Erode e Pilato diventarono amici; prima infatti c'era stata inimicizia tra loro.</p>
<p class="C23 V13">Pilato, riuniti i sommi sacerdoti, le autorità e il popolo,</p>
<p class="C23 V14">disse: «Mi avete portato quest'uomo come sobillatore del popolo; ecco, l'ho esaminato davanti a voi, ma non ho trovato in lui nessuna colpa di quelle di cui lo accusate;</p>
<p class="C23 V15">e neanche Erode, infatti ce l'ha rimandato. Ecco, egli non ha fatto nulla che meriti la morte.</p>
<p class="C23 V16">Perciò, dopo averlo severamente castigato, lo rilascerò».</p>
<p class="C23 V18">Ma essi si misero a gridare tutti insieme: «A morte costui! Dacci libero Barabba!».</p>
<p class="C23 V19">Questi era stato messo in carcere per una sommossa scoppiata in città e per omicidio.</p>
<p class="C23 V20">Pilato parlò loro di nuovo, volendo rilasciare Gesù.</p>
<p class="C23 V21">Ma essi urlavano: «Crocifiggilo, crocifiggilo!».</p>
<p class="C23 V22">Ed egli, per la terza volta, disse loro: «Ma che male ha fatto costui? Non ho trovato nulla in lui che meriti la morte. Lo castigherò severamente e poi lo rilascerò».</p>
<p class="C23 V23">Essi però insistevano a gran voce, chiedendo che venisse crocifisso; e le loro grida crescevano.</p>
<p class="C23 V24">Pilato allora decise che la loro richiesta fosse eseguita.</p>
<p class="C23 V25">Rilasciò colui che era stato messo in carcere per sommossa e omicidio e che essi richiedevano, e abbandonò Gesù alla loro volontà.</p>
<p class="C23 V26">Mentre lo conducevano via, presero un certo Simone di Cirène che veniva dalla campagna e gli misero addosso la croce da portare dietro a Gesù.</p>
<p class="C23 V27">Lo seguiva una gran folla di popolo e di donne che si battevano il petto e facevano lamenti su di lui.</p>
<p class="C23 V28">Ma Gesù, voltandosi verso le donne, disse: «Figlie di Gerusalemme, non piangete su di me, ma piangete su voi stesse e sui vostri figli.</p>
<p class="C23 V29">Ecco, verranno giorni nei quali si dirà: Beate le sterili e i grembi che non hanno generato e le mammelle che non hanno allattato.</p>
<p class="C23 V30">Allora cominceranno a dire ai monti: Cadete su di noi! e ai colli: Copriteci!</p>
<p class="C23 V31">Perché se trattano così il legno verde, che avverrà del legno secco?».</p>
<p class="C23 V32">Venivano condotti insieme con lui anche due malfattori per essere giustiziati.</p>
<p class="C23 V33">Quando giunsero al luogo detto Cranio, là crocifissero lui e i due malfattori, uno a destra e l'altro a sinistra.</p>
<p class="C23 V34">Gesù diceva: «Padre, perdonali, perché non sanno quello che fanno». Dopo essersi poi divise le sue vesti, le tirarono a sorte.</p>
<p class="C23 V35">Il popolo stava a vedere, i capi invece lo schernivano dicendo: «Ha salvato gli altri, salvi se stesso, se è il Cristo di Dio, il suo eletto».</p>
<p class="C23 V36">Anche i soldati lo schernivano, e gli si accostavano per porgergli dell'aceto, e dicevano:</p>
<p class="C23 V37">«Se tu sei il re dei Giudei, salva te stesso».</p>
<p class="C23 V38">C'era anche una scritta, sopra il suo capo: Questi è il re dei Giudei.</p>
<p class="C23 V39">Uno dei malfattori appesi alla croce lo insultava: «Non sei tu il Cristo? Salva te stesso e anche noi!».</p>
<p class="C23 V40">Ma l'altro lo rimproverava: «Neanche tu hai timore di Dio e sei dannato alla stessa pena?</p>
<p class="C23 V41">Noi giustamente, perché riceviamo il giusto per le nostre azioni, egli invece non ha fatto nulla di male».</p>
<p class="C23 V42">E aggiunse: «Gesù, ricordati di me quando entrerai nel tuo regno».</p>
<p class="C23 V43">Gli rispose: «In verità ti dico, oggi sarai con me nel paradiso».</p>
<p class="C23 V44">Era verso mezzogiorno, quando il sole si eclissò e si fece buio su tutta la terra fino alle tre del pomeriggio.</p>
<p class="C23 V45">Il velo del tempio si squarciò nel mezzo.</p>
<p class="C23 V46">Gesù, gridando a gran voce, disse: «Padre, nelle tue mani consegno il mio spirito». Detto questo spirò.</p>
<p class="C23 V47">Visto ciò che era accaduto, il centurione glorificava Dio: «Veramente quest'uomo era giusto».</p>
<p class="C23 V48">Anche tutte le folle che erano accorse a questo spettacolo, ripensando a quanto era accaduto, se ne tornavano percuotendosi il petto.</p>
<p class="C23 V49">Tutti i suoi conoscenti assistevano da lontano e così le donne che lo avevano seguito fin dalla Galilea, osservando questi avvenimenti.</p>
<p class="C23 V50">C'era un uomo di nome Giuseppe, membro del sinedrio, persona buona e giusta.</p>
<p class="C23 V51">Non aveva aderito alla decisione e all'operato degli altri. Egli era di Arimatèa, una città dei Giudei, e aspettava il regno di Dio.</p>
<p class="C23 V52">Si presentò a Pilato e chiese il corpo di Gesù.</p>
<p class="C23 V53">Lo calò dalla croce, lo avvolse in un lenzuolo e lo depose in una tomba scavata nella roccia, nella quale nessuno era stato ancora deposto.</p>
<p class="C23 V54">Era il giorno della parascève e già splendevano le luci del sabato.</p>
<p class="C23 V55">Le donne che erano venute con Gesù dalla Galilea seguivano Giuseppe; esse osservarono la tomba e come era stato deposto il corpo di Gesù,</p>
<p class="C23 V56">poi tornarono indietro e prepararono aromi e oli profumati. Il giorno di sabato osservarono il riposo secondo il comandamento.</p>
<p class="C24 V1">Il primo giorno dopo il sabato, di buon mattino, si recarono alla tomba, portando con sé gli aromi che avevano preparato.</p>
<p class="C24 V2">Trovarono la pietra rotolata via dal sepolcro;</p>
<p class="C24 V3">ma, entrate, non trovarono il corpo del Signore Gesù.</p>
<p class="C24 V4">Mentre erano ancora incerte, ecco due uomini apparire vicino a loro in vesti sfolgoranti.</p>
<p class="C24 V5">Essendosi le donne impaurite e avendo chinato il volto a terra, essi dissero loro: «Perché cercate tra i morti colui che è vivo?</p>
<p class="C24 V6">Non è qui, è risuscitato. Ricordatevi come vi parlò quando era ancora in Galilea,</p>
<p class="C24 V7">dicendo che bisognava che il Figlio dell'uomo fosse consegnato in mano ai peccatori, che fosse crocifisso e risuscitasse il terzo giorno».</p>
<p class="C24 V8">Ed esse si ricordarono delle sue parole.</p>
<p class="C24 V9">E, tornate dal sepolcro, annunziarono tutto questo agli Undici e a tutti gli altri.</p>
<p class="C24 V10">Erano Maria di Màgdala, Giovanna e Maria di Giacomo. Anche le altre che erano insieme lo raccontarono agli apostoli.</p>
<p class="C24 V11">Quelle parole parvero loro come un vaneggiamento e non credettero ad esse.</p>
<p class="C24 V12">Pietro tuttavia corse al sepolcro e chinatosi vide solo le bende. E tornò a casa pieno di stupore per l'accaduto.</p>
<p class="C24 V13">Ed ecco in quello stesso giorno due di loro erano in cammino per un villaggio distante circa sette miglia da Gerusalemme, di nome Emmaus,</p>
<p class="C24 V14">e conversavano di tutto quello che era accaduto.</p>
<p class="C24 V15">Mentre discorrevano e discutevano insieme, Gesù in persona si accostò e camminava con loro.</p>
<p class="C24 V16">Ma i loro occhi erano incapaci di riconoscerlo.</p>
<p class="C24 V17">Ed egli disse loro: «Che sono questi discorsi che state facendo fra voi durante il cammino?». Si fermarono, col volto triste;</p>
<p class="C24 V18">uno di loro, di nome Clèopa, gli disse: «Tu solo sei così forestiero in Gerusalemme da non sapere ciò che vi è accaduto in questi giorni?».</p>
<p class="C24 V19">Domandò: «Che cosa?». Gli risposero: «Tutto ciò che riguarda Gesù Nazareno, che fu profeta potente in opere e in parole, davanti a Dio e a tutto il popolo;</p>
<p class="C24 V20">come i sommi sacerdoti e i nostri capi lo hanno consegnato per farlo condannare a morte e poi l'hanno crocifisso.</p>
<p class="C24 V21">Noi speravamo che fosse lui a liberare Israele; con tutto ciò son passati tre giorni da quando queste cose sono accadute.</p>
<p class="C24 V22">Ma alcune donne, delle nostre, ci hanno sconvolti; recatesi al mattino al sepolcro</p>
<p class="C24 V23">e non avendo trovato il suo corpo, son venute a dirci di aver avuto anche una visione di angeli, i quali affermano che egli è vivo.</p>
<p class="C24 V24">Alcuni dei nostri sono andati al sepolcro e hanno trovato come avevan detto le donne, ma lui non l'hanno visto».</p>
<p class="C24 V25">Ed egli disse loro: «Sciocchi e tardi di cuore nel credere alla parola dei profeti!</p>
<p class="C24 V26">Non bisognava che il Cristo sopportasse queste sofferenze per entrare nella sua gloria?».</p>
<p class="C24 V27">E cominciando da Mosè e da tutti i profeti spiegò loro in tutte le Scritture ciò che si riferiva a lui.</p>
<p class="C24 V28">Quando furon vicini al villaggio dove erano diretti, egli fece come se dovesse andare più lontano.</p>
<p class="C24 V29">Ma essi insistettero: «Resta con noi perché si fa sera e il giorno già volge al declino». Egli entrò per rimanere con loro.</p>
<p class="C24 V30">Quando fu a tavola con loro, prese il pane, disse la benedizione, lo spezzò e lo diede loro.</p>
<p class="C24 V31">Allora si aprirono loro gli occhi e lo riconobbero. Ma lui sparì dalla loro vista.</p>
<p class="C24 V32">Ed essi si dissero l'un l'altro: «Non ci ardeva forse il cuore nel petto mentre conversava con noi lungo il cammino, quando ci spiegava le Scritture?».</p>
<p class="C24 V33">E partirono senz'indugio e fecero ritorno a Gerusalemme, dove trovarono riuniti gli Undici e gli altri che erano con loro,</p>
<p class="C24 V34">i quali dicevano: «Davvero il Signore è risorto ed è apparso a Simone».</p>
<p class="C24 V35">Essi poi riferirono ciò che era accaduto lungo la via e come l'avevano riconosciuto nello spezzare il pane.</p>
<p class="C24 V36">Mentre essi parlavano di queste cose, Gesù in persona apparve in mezzo a loro e disse: «Pace a voi!».</p>
<p class="C24 V37">Stupiti e spaventati credevano di vedere un fantasma.</p>
<p class="C24 V38">Ma egli disse: «Perché siete turbati, e perché sorgono dubbi nel vostro cuore?</p>
<p class="C24 V39">Guardate le mie mani e i miei piedi: sono proprio io! Toccatemi e guardate; un fantasma non ha carne e ossa come vedete che io ho».</p>
<p class="C24 V40">Dicendo questo, mostrò loro le mani e i piedi.</p>
<p class="C24 V41">Ma poiché per la grande gioia ancora non credevano ed erano stupefatti, disse: «Avete qui qualche cosa da mangiare?».</p>
<p class="C24 V42">Gli offrirono una porzione di pesce arrostito;</p>
<p class="C24 V43">egli lo prese e lo mangiò davanti a loro.</p>
<p class="C24 V44">Poi disse: «Sono queste le parole che vi dicevo quando ero ancora con voi: bisogna che si compiano tutte le cose scritte su di me nella Legge di Mosè, nei Profeti e nei Salmi».</p>
<p class="C24 V45">Allora aprì loro la mente all'intelligenza delle Scritture e disse:</p>
<p class="C24 V46">«Così sta scritto: il Cristo dovrà patire e risuscitare dai morti il terzo giorno</p>
<p class="C24 V47">e nel suo nome saranno predicati a tutte le genti la conversione e il perdono dei peccati, cominciando da Gerusalemme.</p>
<p class="C24 V48">Di questo voi siete testimoni.</p>
<p class="C24 V49">E io manderò su di voi quello che il Padre mio ha promesso; ma voi restate in città, finché non siate rivestiti di potenza dall'alto».</p>
<p class="C24 V50">Poi li condusse fuori verso Betània e, alzate le mani, li benedisse.</p>
<p class="C24 V51">Mentre li benediceva, si staccò da loro e fu portato verso il cielo.</p>
<p class="C24 V52">Ed essi, dopo averlo adorato, tornarono a Gerusalemme con grande gioia;</p>
<p class="C24 V53">e stavano sempre nel tempio lodando Dio.</p>
</div>
</div>
<div class="edizione DIODATI">
<div class="libro Lc">
<p class="CCAPITOLO VVERSO">TESTO</p>
<p class="C1 V1">Poiché molti hanno intrapreso ad esporre ordinatamente la narrazione delle cose che si sono verificate in mezzo a noi,</p>
<p class="C1 V2">come ce le hanno trasmesse coloro che da principio ne furono testimoni oculari e ministri della parola,</p>
<p class="C1 V3">è parso bene anche a me, dopo aver indagato ogni cosa accuratamente fin dall'inizio, di scrivertene per ordine, eccellentissimo Teofilo,</p>
<p class="C1 V4">affinché tu riconosca la certezza delle cose che ti sono state insegnate.</p>
<p class="C1 V5">Ai giorni di Erode, re della Giudea, vi era un certo sacerdote di nome Zaccaria, della classe di Abia; sua moglie era discendente da Aaronne e si chiamava Elisabetta.</p>
<p class="C1 V6">Erano entrambi giusti agli occhi di Dio, camminando irreprensibili in tutti i comandamenti e le leggi del Signore.</p>
<p class="C1 V7">Ma non avevano figli, perché Elisabetta era sterile, ed entrambi erano già avanzati in età.</p>
<p class="C1 V8">Or avvenne che, mentre Zaccaria esercitava il suo ufficio sacerdotale davanti a Dio nell'ordine della sua classe,</p>
<p class="C1 V9">secondo l'usanza del servizio sacerdotale, gli toccò in sorte di entrare nel tempio del Signore per bruciare l'incenso.</p>
<p class="C1 V10">Intanto l'intera folla del popolo stava fuori in preghiera, nell'ora dell'incenso.</p>
<p class="C1 V11">Allora un angelo del Signore gli apparve, stando in piedi alla destra dell'altare dell'incenso.</p>
<p class="C1 V12">Al vederlo Zaccaria fu turbato e preso da paura,</p>
<p class="C1 V13">Ma l'angelo gli disse: «Non temere Zaccaria, perché la tua preghiera è stata esaudita e tua moglie Elisabetta ti partorirà un figlio, al quale porrai nome Giovanni.</p>
<p class="C1 V14">Ed egli sarà per te motivo di gioia e di allegrezza, e molti si rallegreranno per la sua nascita.</p>
<p class="C1 V15">Perché egli sarà grande davanti al Signore; non berrà né vino né bevande inebrianti e sarà ripieno di Spirito Santo fin dal grembo di sua madre.</p>
<p class="C1 V16">E convertirà molti dei figli d'Israele al Signore, loro Dio.</p>
<p class="C1 V17">Ed andrà davanti a lui nello spirito e potenza di Elia, per ricondurre i cuori dei padri verso i figli e i ribelli alla saggezza dei giusti, per preparare al Signore un popolo ben disposto».</p>
<p class="C1 V18">E Zaccaria disse all'angelo: «Da che cosa conoscerò questo? Poiché io sono vecchio e mia moglie è avanzata negli anni».</p>
<p class="C1 V19">E l'angelo, rispondendo, gli disse: «Io sono Gabriele che sto alla presenza di Dio, e sono stato mandato per parlarti e annunziarti queste buone novelle.</p>
<p class="C1 V20">Ed ecco, tu sarai muto e non potrai parlare fino al giorno in cui queste cose avverranno, perché non hai creduto alle mie parole che si adempiranno a loro tempo».</p>
<p class="C1 V21">Intanto il popolo aspettava Zaccaria e si meravigliava che egli si trattenesse cosí a lungo nel tempio.</p>
<p class="C1 V22">Ma, quando uscí, non poteva parlare loro; allora essi compresero che egli aveva avuto una visione nel tempio; egli faceva loro dei cenni, ma rimase muto.</p>
<p class="C1 V23">E avvenne che, quando furono compiuti i giorni del suo servizio, egli ritornò a casa sua.</p>
<p class="C1 V24">Ora, dopo quei giorni, sua moglie Elisabetta concepí; e si tenne nascosta per cinque mesi e diceva:</p>
<p class="C1 V25">«Ecco cosa mi ha fatto il Signore nei giorni, in cui ha volto il suo sguardo su di me per rimuovere la mia vergogna tra gli uomini».</p>
<p class="C1 V26">Nel sesto mese, l'angelo Gabriele fu mandato da Dio in una città della Galilea, chiamata Nazaret,</p>
<p class="C1 V27">ad una vergine fidanzata a un uomo di nome Giuseppe, della casa di Davide; e il nome della vergine era Maria.</p>
<p class="C1 V28">E l'angelo, entrato da lei, disse: «Salve, o grandemente favorita, il Signore è con te; tu sei benedetta fra le donne»</p>
<p class="C1 V29">Ma quando lo vide, ella rimase turbata alle sue parole, e si domandava cosa potesse significare un tale saluto.</p>
<p class="C1 V30">E l'angelo le disse: «Non temere, Maria, perché hai trovato grazia presso Dio.</p>
<p class="C1 V31">Ed ecco, tu concepirai nel grembo e partorirai un figlio, e gli porrai nome Gesú.</p>
<p class="C1 V32">Egli sarà grande e sarà chiamato Figlio dell'Altissimo; e il Signore Dio gli darà il trono di Davide, suo padre;</p>
<p class="C1 V33">e regnerà sulla casa di Giacobbe in eterno, e il suo regno non avrà mai fine».</p>
<p class="C1 V34">E Maria disse all'angelo: «Come avverrà questo, poiché io non conosco uomo?».</p>
<p class="C1 V35">E l'angelo, rispondendo, le disse: «Lo Spirito Santo verrà su di te e la potenza dell'Altissimo ti adombrerà, pertanto il santo che nascerà da te sarà chiamato figlio di Dio.</p>
<p class="C1 V36">Ed ecco Elisabetta, tua parente, ha anch'ella concepito un figlio nella sua vecchiaia; e questo è il sesto mese per lei, che era chiamata sterile</p>
<p class="C1 V37">poiché nulla è impossibile con Dio».</p>
<p class="C1 V38">Allora Maria disse: «Ecco la serva del Signore; mi sia fatto secondo la tua parola». E l'angelo si allontanò da lei.</p>
<p class="C1 V39">Ora in quei giorni Maria si levò e si recò in fretta nella regione montuosa, in una città di Giuda,</p>
<p class="C1 V40">ed entrò in casa di Zaccaria e salutò Elisabetta.</p>
<p class="C1 V41">E avvenne che, appena Elisabetta udì il saluto di Maria, il bambino le sobbalzò nel grembo, ed Elisabetta fu ripiena di Spirito Santo,</p>
<p class="C1 V42">ed esclamò a gran voce, dicendo: «Tu sei benedetta fra le donne e benedetto è il frutto del tuo grembo.</p>
<p class="C1 V43">E perché mi accade questo, che la madre del mio Signore venga a me?</p>
<p class="C1 V44">Poiché, ecco, appena la voce del tuo saluto mi è giunta agli orecchi, il bambino è sobbalzato di gioia nel mio grembo.</p>
<p class="C1 V45">Ora, beata è colei che ha creduto, perché le cose dettele da parte del Signore avranno compimento».</p>
<p class="C1 V46">E Maria disse: «L'anima mia magnifica il Signore,</p>
<p class="C1 V47">e lo spirito mio esulta in Dio, mio Salvatore,</p>
<p class="C1 V48">perché egli ha avuto riguardo alla bassezza della sua serva, poiché ecco d'ora in poi tutte le generazioni mi proclameranno beata,</p>
<p class="C1 V49">perché il Potente mi ha fatto cose grandi, e Santo è il suo nome!</p>
<p class="C1 V50">E la sua misericordia si estende di generazione in generazione verso coloro che lo temono.</p>
<p class="C1 V51">Egli ha operato potentemente col suo braccio; ha disperso i superbi nei pensieri del loro cuore;</p>
<p class="C1 V52">ha rovesciato i potenti dai loro troni ed ha innalzato gli umili</p>
<p class="C1 V53">ha ricolmato di beni gli affamati e ha rimandato i ricchi a mani vuote.</p>
<p class="C1 V54">Egli ha soccorso Israele, suo servo, ricordandosi della sua misericordia</p>
<p class="C1 V55">come aveva dichiarato ai nostri padri, ad Abrahamo e alla sua progenie, per sempre».</p>
<p class="C1 V56">E Maria rimase con Elisabetta circa tre mesi, poi se ne tornò a casa sua.</p>
<p class="C1 V57">Ora giunse per Elisabetta il tempo di partorire, e diede alla luce un figlio.</p>
<p class="C1 V58">I suoi vicini e i parenti, udendo che il Signore le aveva usato grande misericordia, si rallegrarono con lei.</p>
<p class="C1 V59">Ed avvenne che nell'ottavo giorno vennero per circoncidere il bambino e intendevano chiamarlo Zaccaria, col nome di suo padre;</p>
<p class="C1 V60">ma sua madre intervenne e disse: «No, si chiamerà invece Giovanni».</p>
<p class="C1 V61">Ed essi le dissero: «Non vi è alcuno nella tua parentela che si chiami con questo nome».</p>
<p class="C1 V62">Cosí domandarono con cenni a suo padre, come voleva che lo si chiamasse.</p>
<p class="C1 V63">Egli allora chiese una tavoletta e vi scrisse: «Il suo nome è Giovanni». E tutti si meravigliarono.</p>
<p class="C1 V64">In quell'istante la sua bocca si aperse e la sua lingua si sciolse, e parlava benedicendo Dio.</p>
<p class="C1 V65">E tutti i loro vicini furono presi da timore, e tutte queste cose erano divulgate per tutta la regione montuosa della Giudea.</p>
<p class="C1 V66">E tutti coloro che le udirono, le riposero nel cuore loro, dicendo: «Chi sarà mai questo bambino?». E la mano del Signore era con lui.</p>
<p class="C1 V67">E Zaccaria, suo padre, fu ripieno di Spirito Santo e profetizzò, dicendo:</p>
<p class="C1 V68">«Benedetto sia il Signore Dio d'Israele, perché ha visitato e compiuto la redenzione per il suo popolo;</p>
<p class="C1 V69">e ci ha suscitato una potente salvezza nella casa di Davide suo servo</p>
<p class="C1 V70">come egli aveva dichiarato per bocca dei suoi santi profeti fin dai tempi antichi, perché fossimo salvati</p>
<p class="C1 V71">dai nostri nemici e dalle mani di tutti coloro che ci odiano,</p>
<p class="C1 V72">per usare misericordia verso i nostri padri e ricordarsi del suo santo patto,</p>
<p class="C1 V73">il giuramento fatto ad Abrahamo nostro padre,</p>
<p class="C1 V74">per concederci che, liberati dalle mani dei nostri nemici, lo potessimo servire senza paura,</p>
<p class="C1 V75">in santità e giustizia davanti a lui tutti i giorni della nostra vita.</p>
<p class="C1 V76">E tu, o piccolo bambino, sarai chiamato profeta dell'Altissimo, perché tu andrai davanti alla faccia del Signore a preparare le sue vie,</p>
<p class="C1 V77">per dare al suo popolo la conoscenza della salvezza, nel perdono dei loro peccati;</p>
<p class="C1 V78">grazie alle viscere di misericordia de nostro Dio, per cui l'aurora dall'alto ci visiterà,</p>
<p class="C1 V79">per illuminare quelli che giacevano nelle tenebre e nell'ombra della morte, per guidare i nostri passi nella via della pace».</p>
<p class="C1 V80">Intanto il bambino cresceva e si fortificava nello spirito, e rimase nei deserti fino al giorno che egli doveva manifestarsi ad Israele.</p>
<p class="C2 V1">Ora, in quei giorni fu emanato un decreto da parte di Cesare Augusto che si compisse il censimento di tutto l'impero.</p>
<p class="C2 V2">Questo censimento fu il primo ad essere fatto quando Quirinio era governatore della Siria.</p>
<p class="C2 V3">E tutti andavano a farsi registrare ciascuno nella sua città.</p>
<p class="C2 V4">Or anche Giuseppe uscí dalla città di Nazaret della Galilea, per recarsi in Giudea nella città di Davide, chiamata Betlemme, perché egli era della casa e della famiglia di Davide,</p>
<p class="C2 V5">per farsi registrare con Maria, sua moglie, che aveva sposato e che era incinta.</p>
<p class="C2 V6">Cosí mentre erano là, giunse per lei il tempo del parto.</p>
<p class="C2 V7">Ed ella diede alla luce il suo figlio primogenito, e lo fasciò e lo pose a giacere in una mangiatoia, perché non c'era posto per loro nell'albergo.</p>
<p class="C2 V8">Ora in quella stessa regione c'erano dei pastori che dimoravano all'aperto nei campi, e di notte facevano la guardia al loro gregge.</p>
<p class="C2 V9">Ed ecco, un angelo del Signore si presentò loro e la gloria del Signore risplendette intorno a loro, ed essi furono presi da grande paura.</p>
<p class="C2 V10">Ma l'angelo disse loro: «Non temete, perché vi annunzio una grande gioia che tutto il popolo avrà;</p>
<p class="C2 V11">poiché oggi nella città di Davide è nato per voi un Salvatore, che è Cristo, il Signore</p>
<p class="C2 V12">E questo vi servirà di segno: Voi troverete un bambino fasciato, coricato in una mangiatoia».</p>
<p class="C2 V13">E ad un tratto si uní all'angelo una moltitudine dell'esercito celeste che lodava Dio, dicendo:</p>
<p class="C2 V14">«Gloria a Dio nei luoghi altissimi, e pace in terra agli uomini, su cui si posa il suo favore».</p>
<p class="C2 V15">E avvenne che, quando gli angeli si allontanarono da loro per ritornare in cielo, i pastori dissero tra loro: «Andiamo fino a Betlemme, per vedere ciò che è avvenuto e che il Signore ci ha fatto conoscere».</p>
<p class="C2 V16">Andarono quindi in fretta e trovarono Maria, Giuseppe e il bambino, che giaceva in una mangiatoia.</p>
<p class="C2 V17">Dopo averlo visto, divulgarono quanto era stato loro detto a proposito di quel bambino.</p>
<p class="C2 V18">E tutti coloro che li udirono si meravigliarono delle cose raccontate loro dai pastori.</p>
<p class="C2 V19">Maria custodiva tutte queste parole, meditandole in cuor.</p>
<p class="C2 V20">E i pastori se ne ritornarono, glorificando e lodando Dio per tutte le cose che avevano udito e visto, come era stato loro detto.</p>
<p class="C2 V21">E quando furono trascorsi gli otto giorni dopo i quali egli doveva essere circonciso, gli fu posto nome Gesú, il nome dato dall'angelo prima che fosse concepito nel grembo.</p>
<p class="C2 V22">Quando poi furono compiuti i giorni della purificazione di lei secondo la legge di Mosé, portarono il bambino a Gerusalemme per presentarlo al Signore</p>
<p class="C2 V23">come è scritto nella legge del Signore: «Ogni maschio primogenito sarà chiamato santo al Signore»,</p>
<p class="C2 V24">e per offrire in sacrificio, come è detto nella legge del Signore, un paio di tortore o due giovani colombi.</p>
<p class="C2 V25">Or ecco, vi era a Gerusalemme un uomo chiamato Simeone; quest'uomo era giusto e pio e aspettava la consolazione d'Israele; e lo Spirito Santo era su di lui.</p>
<p class="C2 V26">E gli era stato divinamente rivelato dallo Spirito Santo, che non sarebbe morto prima di aver visto il Cristo del Signore.</p>
<p class="C2 V27">Egli dunque, mosso dallo Spirito, venne nel tempio, e, come i genitori vi portavano il bambino Gesú, per fare a suo riguardo quanto prescriveva la legge,</p>
<p class="C2 V28">egli lo prese tra le braccia e benedisse Dio, dicendo:</p>
<p class="C2 V29">«Ora, Signore, lascia che il tuo servo muoia in pace secondo la tua parola,</p>
<p class="C2 V30">perché i miei occhi hanno visto la tua salvezza,</p>
<p class="C2 V31">che tu hai preparato davanti a tutti i popoli;</p>
<p class="C2 V32">luce per illuminare le genti e gloria del tuo popolo Israele».</p>
<p class="C2 V33">E Giuseppe e la madre del bambino si meravigliavano delle cose che si dicevano di lui.</p>
<p class="C2 V34">Poi Simeone li benedisse e disse a Maria sua madre: «Ecco, costui è posto per la caduta e per l'innalzamento di molti in Israele e per essere segno di contraddizione,</p>
<p class="C2 V35">e a te stessa una spada trafiggerà l'anima, affinché siano svelati i pensieri di molti cuori».</p>
<p class="C2 V36">Vi era anche Anna, una profetessa, figlia di Fanuel, della tribú di Aser, la quale era molto avanzata in età, avendo vissuto dopo la sua verginità sette anni con il marito.</p>
<p class="C2 V37">Ella era vedova e, sebbene avesse ormai ottantaquattro anni, non si allontanava mai dal tempio, servendo Dio notte e giorno con digiuni e preghiere.</p>
<p class="C2 V38">Sopraggiunta ella pure in quel momento, lodava il Signore e parlava di quel bambino a tutti coloro che aspettavano la redenzione in Gerusalemme.</p>
<p class="C2 V39">Ora, quando ebbero compiuto tutto quello che riguardava l'osservanza della legge del Signore, ritornarono in Galilea nella loro città di Nazaret.</p>
<p class="C2 V40">Intanto il bambino cresceva e si fortificava nello spirito, essendo ripieno di sapienza; e la grazia di Dio era su di lui.</p>
<p class="C2 V41">Or i suoi genitori si recavano ogni anno a Gerusalemme per la festa di Pasqua.</p>
<p class="C2 V42">E, quando egli compí dodici anni, essi salirono a Gerusalemme, secondo l'usanza della festa.</p>
<p class="C2 V43">Terminati quei giorni, mentre essi ritornavano, il fanciullo Gesú rimase in Gerusalemme; ma Giuseppe e sua madre non lo sapevano.</p>
<p class="C2 V44">Supponendo che egli fosse nella comitiva, essi fecero una giornata di cammino, poi si misero a cercarlo fra i parenti e i conoscenti;</p>
<p class="C2 V45">e, non avendolo trovato, tornarono a Gerusalemme in cerca di lui.</p>
<p class="C2 V46">E avvenne che, tre giorni dopo, lo trovarono nel tempio, seduto in mezzo ai dottori, intento ad ascoltarli e a far loro domande.</p>
<p class="C2 V47">E tutti quelli che l'udivano, stupivano della sua intelligenza e delle sue risposte.</p>
<p class="C2 V48">E, quando essi lo videro, rimasero stupiti, e sua madre gli disse: «Figlio, perché ci hai fatto questo? Ecco, tuo padre ed io, angosciati, ti cercavamo!».</p>
<p class="C2 V49">Ma egli disse loro: «Perché mi cercavate? Non sapevate che io devo occuparmi delle cose del Padre mio?».</p>
<p class="C2 V50">Ma essi non compresero le parole che aveva detto loro.</p>
<p class="C2 V51">Ed egli scese con loro, tornò a Nazaret e stava loro sottomesso. E sua madre serbava tutte queste parole nel suo cuore.</p>
<p class="C2 V52">E Gesú cresceva in sapienza, in statura e in grazia davanti a Dio e agli uomini.</p>
<p class="C3 V1">Or nell'anno quindicesimo del regno di Tiberio Cesare, mentre Ponzio Pilato era governatore della Giudea. Erode tetrarca della Galilea, suo fratello Filippo tetrarca dell'Iturea e della regione della Traconitide e Lisania tetrarca dell'Abilene,</p>
<p class="C3 V2">sotto i sommi sacerdoti Anna e Caiafa, la parola di Dio fu indirizzata a Giovanni, figlio di Zaccaria, nel deserto.</p>
<p class="C3 V3">Egli allora percorse tutta la regione nei dintorni del Giordano, predicando un battesimo di ravvedimento per il perdono dei peccati,</p>
<p class="C3 V4">come sta scritto nel libro delle parole del profeta Isaia, che dice: «Ecco la voce di uno che grida nel deserto: Preparate la via del Signore, raddrizzate i suoi sentieri.</p>
<p class="C3 V5">Ogni valle sia colmata e ogni monte e colle sia abbassato; i luoghi tortuosi siano raddrizzati e le vie scabrose appianate</p>
<p class="C3 V6">e ogni carne vedrà la salvezza di Dio».</p>
<p class="C3 V7">Egli dunque diceva alle folle che andavano per essere da lui battezzate: «Razza di vipere, chi vi ha insegnato a fuggire dall'ira a venire?</p>
<p class="C3 V8">Fate dunque frutti degni del ravvedimento e non cominciate a dire dentro di voi: «Noi abbiamo Abrahamo per padre», perché io vi dico che Dio può suscitare dei figli ad Abrahamo anche da queste pietre.</p>
<p class="C3 V9">E già la scure è posta alla radice degli alberi; ogni albero quindi che non produce buon frutto sarà tagliato e gettato nel fuoco».</p>
<p class="C3 V10">Or le folle lo interrogavano, dicendo: «Che faremo noi dunque?».</p>
<p class="C3 V11">Allora egli, rispondendo, disse loro: «Chi ha due tuniche ne faccia parte a chi non ne ha, e chi ha da mangiare faccia altrettanto».</p>
<p class="C3 V12">Or vennero anche dei pubblicani per essere battezzati e gli chiesero: «Maestro, che dobbiamo fare.».</p>
<p class="C3 V13">Ed egli disse loro: «Non riscuotete nulla di piú di quanto vi è stato ordinato».</p>
<p class="C3 V14">Anche i soldati lo interrogarono dicendo: «E noi, che dobbiamo fare?». Ed egli disse loro: «Non fate estorsioni ad alcuno, non accusate falsamente alcuno e contentatevi della vostra paga».</p>
<p class="C3 V15">Ora il popolo era in attesa, e tutti si chiedevano in cuor loro se Giovanni fosse lui il Cristo,</p>
<p class="C3 V16">Giovanni rispose, dicendo a tutti: «lo vi battezzo con acqua; ma viene colui che è piú forte di me, al quale io non sono neppure degno di sciogliere il legaccio dei sandali; egli vi battezzerà con lo Spirito Santo e col fuoco.</p>
<p class="C3 V17">Egli ha in mano il suo ventilabro, per pulire interamente la sua aia e raccogliere il grano nel suo granaio; ma brucerà la pula con fuoco inestinguibile».</p>
<p class="C3 V18">Cosí egli evangelizzava il popolo, esortandolo in molti altri modi.</p>
<p class="C3 V19">Ora Erode, il tetrarca, essendo stato da lui ripreso a causa di Erodiade, moglie di suo fratello Filippo, e per tutte le malvagità che egli aveva commesso,</p>
<p class="C3 V20">aggiunse a tutte le altre anche questa, cioè di rinchiudere Giovanni in prigione.</p>
<p class="C3 V21">Ora, come tutto il popolo era battezzato, anche Gesú fu battezzato, e mentre stava pregando, il cielo si aprí</p>
<p class="C3 V22">e lo Spirito Santo scese sopra di lui in forma corporea come di colomba; e dal cielo venne una voce, che diceva: «Tu sei il mio amato Figlio, in te mi sono compiaciuto!».</p>
<p class="C3 V23">E Gesú aveva circa trent'anni e lo si credeva figlio di Giuseppe, figlio di Eli;</p>
<p class="C3 V24">figlio di Matthat, figlio di Levi, figlio di Melchi, figlio di Ianna, figlio di Giuseppe;</p>
<p class="C3 V25">figlio di Mattathia, figlio di Amos, figlio di Naum, figlio di Esli, figlio di Naggai;</p>
<p class="C3 V26">figlio di Maath, figlio di Mattathia, figlio di Semei, figlio di Giuseppe, figlio di Giuda.</p>
<p class="C3 V27">figlio di Ioanna, figlio di Resa, figlio di Zorobabel, figlio di Salathiel, figlio di Neri.</p>
<p class="C3 V28">figlio di Melchi, figlio di Addi, figlio di Cosam, figlio di Elmodam figlio di Er;</p>
<p class="C3 V29">figlio di Iose, figlio di Eliezer, figlio di Iorim, figlio di Matthat, figlio di Levi;</p>
<p class="C3 V30">figlio di Simeone, figlio di Giuda, figlio di Giuseppe, figlio di Ionan, figlio di Ellakim;</p>
<p class="C3 V31">figlio di Melea, figlio di Mena figlio di Mattatha, figlio di Natan, figlio di Davide</p>
<p class="C3 V32">figlio di Iesse, figlio di Obed, figlio di Booz, figlio di Salmon, figlio di Naasson;</p>
<p class="C3 V33">figlio di Aminadab, figlio di Aram, figlio di Esrom, figlio di Fares, figlio di Giuda.</p>
<p class="C3 V34">figlio di Giacobbe, figlio di Isacco, figlio di Abrahamo, figlio di Tara, figlio di Nacor;</p>
<p class="C3 V35">figlio di Seruk, figlio di Ragau, figlio di Pelek, figlio di Eber, figlio di Sela</p>
<p class="C3 V36">figlio di Cainan, figlio di Arfacsad, figlio di Sem, figlio di Noè, figlio di Lamek;</p>
<p class="C3 V37">figlio di Mathusala, figlio di Enok, figlio di Iared, figlio di Mahalaleel, figlio di Cainan;</p>
<p class="C3 V38">figlio di Enos, figlio di Set, figlio di Adamo, di Dio.</p>
<p class="C4 V1">Or Gesú, ripieno di Spirito Santo, ritornò dal Giordano e fu condotto dallo Spirito nel deserto,</p>
<p class="C4 V2">e per quaranta giorni fu tentato dal diavolo; durante quei giorni non mangiò nulla; ma quando furono trascorsi, egli ebbe fame.</p>
<p class="C4 V3">E il diavolo gli disse: «Se tu sei il Figlio di Dio, di' a questa pietra che diventi pane».</p>
<p class="C4 V4">Ma Gesú gli rispose, dicendo: «Sta scritto: «L'uomo non vivrà soltanto di pane, ma di ogni parola di Dio.</p>
<p class="C4 V5">Poi il diavolo lo condusse su di un alto monte e gli mostrò in un attimo tutti i regni del mondo.</p>
<p class="C4 V6">E il diavolo gli disse: «Io ti darò tutto il potere di questi regni e la loro gloria, perché essa mi è stata data nelle mani e io la do a chi voglio.</p>
<p class="C4 V7">Se dunque tu prostrandoti mi adori, sarà tutta tua».</p>
<p class="C4 V8">Ma Gesú, rispondendo, gli disse: «Vattene via da me, Satana. Sta scritto: «Adora il Signore Dio tuo e servi a lui solo»».</p>
<p class="C4 V9">Poi lo condusse a Gerusalemme lo pose sull'orlo del tempio e gli disse: «"Se tu sei il Figlio di Dio, gettati giú di qui;</p>
<p class="C4 V10">perché sta scritto: «Egli comanderà ai suoi angeli attorno a te di custodirti.</p>
<p class="C4 V11">Ed essi ti sosterranno con le loro mani, affinché il tuo piede non urti contro alcuna pietra"».</p>
<p class="C4 V12">E Gesú, rispondendo, gli disse: «E' stato detto: «Non tentare il Signore Dio tuo».».</p>
<p class="C4 V13">E, quando il diavolo ebbe finito ogni tentazione, si allontanò da lui, fino ad un certo tempo.</p>
<p class="C4 V14">E Gesú, nella potenza dello Spirito se ne ritornò in Galilea e la sua fama si sparse per tutta la regione all'intorno.</p>
<p class="C4 V15">Ed egli insegnava nelle loro sinagoghe, essendo onorato da tutti.</p>
<p class="C4 V16">Poi venne a Nazaret, dove era cresciuto e, com'era solito fare in giorno di sabato, entrò nella sinagoga e si alzò per leggere.</p>
<p class="C4 V17">E gli fu dato in mano il libro del profeta Isaia; lo aprí e trovò quel passo dove era scritto:</p>
<p class="C4 V18">«Lo Spirito del Signore è sopra di me, perché mi ha unto per evangelizzare i poveri; mi ha mandato per guarire quelli che hanno il cuore rotto, per proclamare la liberazione ai prigionieri e il recupero della vista ai ciechi, per rimettere in libertà gli oppressi,</p>
<p class="C4 V19">e per predicare l'anno accettevole del Signore».</p>
<p class="C4 V20">Poi, chiuso il libro e resolo all'inserviente, si pose a sedere; e gli occhi di tutti nella sinagoga erano fissi su di lui.</p>
<p class="C4 V21">Allora cominciò a dir loro: «Oggi questa Scrittura si è adempiuta nei vostri orecchi».</p>
<p class="C4 V22">E tutti gli rendevano testimonianza e si meravigliavano delle parole di grazia che uscivano dalla sua bocca, e dicevano: «Non è costui il figlio di Giuseppe?».</p>
<p class="C4 V23">Ed egli disse loro: «Certamente voi mi citerete questo proverbio: «Medico, cura te stesso» tutto ciò che abbiamo udito essere avvenuto a Capernaum, fallo anche qui nella tua patria».</p>
<p class="C4 V24">Ma egli disse: «In verità vi dico che nessun profeta è ben accetto nella sua patria,</p>
<p class="C4 V25">Vi dico in verità che al tempo di Elia, quando il cielo fu serrato tre anni e sei mesi e vi fu una grande fame in tutto il paese, vi erano molte vedove in Israele;</p>
<p class="C4 V26">eppure a nessuna di loro fu mandato Elia, se non a una donna vedova in Sarepta di Sidone.</p>
<p class="C4 V27">E al tempo del profeta Eliseo vi erano molti lebbrosi in Israele; eppure nessuno di loro fu mondato, eccetto Naaman il Siro».</p>
<p class="C4 V28">Nell'udire queste cose, tutti nella sinagoga furono presi dall'ira.</p>
<p class="C4 V29">E, levatisi, lo cacciarono dalla città e lo condussero fino al ciglio della sommità del monte, su cui la loro città era edificata, per precipitarlo giú.</p>
<p class="C4 V30">Ma egli, passando in mezzo a loro, se ne andò,</p>
<p class="C4 V31">Poi discese a Capernaum, città della Galilea, e nei giorni di sabato insegnava alla gente.</p>
<p class="C4 V32">Ed essi stupivano del suo insegnamento, perché la sua parola era con autorità.</p>
<p class="C4 V33">Or nella sinagoga c'era un uomo posseduto da uno spirito di un demone immondo, che si mise a gridare a gran voce,</p>
<p class="C4 V34">dicendo: «Ah, che vi è fra noi e te, o Gesú Nazareno? Sei tu venuto per distruggerci? Io so chi tu sei: Il Santo di Dio!».</p>
<p class="C4 V35">Ma Gesú lo sgridò, dicendo: «Ammutolisci ed esci da costui!». E il demone, dopo averlo gettato in mezzo a loro uscí da lui senza fargli alcun male.</p>
<p class="C4 V36">Allora tutti furono presi da stupore e si dicevano l'un l'altro: «Che parola è mai questa? Egli comanda con autorità e potenza agli spiriti immondi, e questi escono».</p>
<p class="C4 V37">E la fama di lui si diffondeva in ogni luogo della regione all'intorno.</p>
<p class="C4 V38">Uscito poi dalla sinagoga, Gesú entrò in casa di Simone. Or la suocera di Simone era stata colpita da una grande febbre; e gli fecero richiesta per lei.</p>
<p class="C4 V39">Ed egli, chinatosi su di lei, sgridò la febbre e questa la lasciò; ed ella, alzatasi prontamente, si mise a servirli.</p>
<p class="C4 V40">Al tramontar del sole, tutti coloro che avevano degli infermi colpiti da varie malattie li condussero da lui; ed egli, imposte le mani su ciascuno di loro, li guarí.</p>
<p class="C4 V41">Da molti uscivano i demoni, gridando e dicendo: «Tu sei il Cristo, il Figlio di Dio». Ma egli li sgridava e non permetteva loro di parlare, perché sapevano che egli era il Cristo.</p>
<p class="C4 V42">Poi, fattosi giorno, egli uscí e andò in un luogo deserto. Ma le folle lo cercavano e lo raggiunsero; e lo trattenevano perché non andasse via da loro.</p>
<p class="C4 V43">Ma egli disse loro: «Bisogna che io annunzi la buona novella del regno di Dio anche alle altre città, perché sono stato mandato per questo».</p>
<p class="C4 V44">E andava predicando nelle sinagoghe della Galilea.</p>
<p class="C5 V1">Or avvenne che, mentre egli si trovava sulla riva del lago di Gennesaret e la folla gli si stringeva attorno per ascoltare la parola di Dio,</p>
<p class="C5 V2">vide due barche ormeggiate alla riva del lago, dalle quali erano scesi i pescatori e lavavano le reti.</p>
<p class="C5 V3">Allora salí su una delle barche, che era di Simone, e lo pregò di scostarsi un poco da terra. Postosi a sedere, ammaestrava le folle dalla barca.</p>
<p class="C5 V4">E, quando ebbe finito di parlare, disse a Simone: «Prendi il largo, e calate le vostre reti per pescare».</p>
<p class="C5 V5">E Simone, rispondendo, gli disse: «Maestro, ci siamo affaticati tutta la notte e non abbiamo preso nulla; però, alla tua parola, calerò la rete».</p>
<p class="C5 V6">E, fatto ciò, presero una tale quantità di pesci che la rete si rompeva.</p>
<p class="C5 V7">Allora fecero cenno ai loro compagni, che erano nell'altra barca, perché venissero ad aiutarli. Ed essi vennero e riempirono tutt'e due le barche, tanto che stavano affondando.</p>
<p class="C5 V8">Vedendo questo, Simon Pietro si gettò ai piedi di Gesú, dicendo: «Signore allontanati da me perché sono un uomo peccatore».</p>
<p class="C5 V9">Infatti Pietro e tutti quelli che erano con lui furono presi da grande stupore, per la quantità di pesci che avevano preso.</p>
<p class="C5 V10">Lo stesso avvenne pure a Giacomo e a Giovanni, figli di Zebedeo, che erano compagni di Simone. Allora Gesú disse a Simone: «Non temere; da ora in avanti tu sarai pescatore di uomini vivi».</p>
<p class="C5 V11">Essi quindi, tirate in secco le barche, lasciarono ogni cosa e lo seguirono.</p>
<p class="C5 V12">Or avvenne che, mentre egli si trovava in una di quelle città, ecco un uomo tutto coperto di lebbra che, veduto Gesú, si prostrò con la faccia a terra e lo pregò, dicendo: «Signore, se tu vuoi, tu puoi mondarmi».</p>
<p class="C5 V13">Allora egli, distesa la mano, lo toccò dicendo: «Sí, lo voglio, sii mondato». E subito la lebbra lo lasciò.</p>
<p class="C5 V14">E Gesú gli comandò: «Non dirlo a nessuno; ma va mostrati al sacerdote e fa' un'offerta per la tua purificazione, come ha prescritto Mosé, affinché ciò serva loro di testimonianza».</p>
<p class="C5 V15">E la sua fama si diffondeva sempre piú; e grandi folle si radunavano per udirlo e per essere da lui guarite dalle loro infermità.</p>
<p class="C5 V16">Ma egli si ritirava in luoghi solitari e pregava.</p>
<p class="C5 V17">Or un giorno avvenne che, mentre egli insegnava, erano presenti, seduti, dei farisei e dei dottori della legge, i quali erano venuti da tutti i villaggi della Galilea, della Giudea e da Gerusalemme; e la potenza del Signore era con lui, per compiere guarigioni.</p>
<p class="C5 V18">Ed ecco, alcuni uomini portavano sopra un letto un uomo paralitico e cercavano di portarlo dentro e di metterlo davanti a lui.</p>
<p class="C5 V19">Ma, non riuscendo ad introdurlo a causa della folla, salirono sul tetto della casa e lo calarono attraverso le tegole con il lettuccio, proprio in mezzo, davanti a Gesú.</p>
<p class="C5 V20">Ed egli, veduta la loro fede, disse a quello: «Uomo, i tuoi peccati ti sono perdonati».</p>
<p class="C5 V21">Allora gli scribi e i farisei cominciarono a ragionare, dicendo: «Chi è costui che pronunzia bestemmie? Chi può togliere i peccati se non Dio solo?».</p>
<p class="C5 V22">Ma Gesú conosciuti i loro pensieri, prese la parola e disse loro: «Che ragionate nei vostri cuori?</p>
<p class="C5 V23">Che cosa è piú facile dire: «I tuoi peccati ti sono perdonati» oppure dire: «Alzati e cammina»</p>
<p class="C5 V24">Ora, affinché sappiate che il Figlio dell'uomo ha autorità sulla terra di perdonare i peccati, io ti dico, (disse al paralitico), alzati, prendi il tuo lettuccio e va' a casa tua».</p>
<p class="C5 V25">E subito quell'uomo si alzò davanti a loro, prese il lettuccio su cui era disteso e se ne andò a casa sua, glorificando Dio.</p>
<p class="C5 V26">E tutti furono presi da stupore e glorificavano Dio. E, pieni di paura, dicevano: «Oggi abbiamo visto delle cose sorprendenti».</p>
<p class="C5 V27">E, dopo queste cose, egli uscí e vide un pubblicano di nome Levi che sedeva al banco delle imposte, e gli disse: «Seguimi».</p>
<p class="C5 V28">Ed egli, lasciata ogni cosa, si alzò e lo seguì.</p>
<p class="C5 V29">Poi Levi gli preparò un gran banchetto in casa sua, e una grande folla di pubblicani e di altri erano a tavola con loro.</p>
<p class="C5 V30">Ma gli scribi e i farisei di quel luogo mormoravano contro i discepoli di Gesú, dicendo: «Perché mangiate e bevete con i pubblicani e i peccatori?».</p>
<p class="C5 V31">E Gesú, rispondendo, disse loro: «Non sono i sani che hanno bisogno del medico, ma i malati.</p>
<p class="C5 V32">IO non sono venuto a chiamare a ravvedimento i giusti, ma i peccatori».</p>
<p class="C5 V33">Allora essi gli dissero: «Perché i discepoli di Giovanni e anche quelli dei farisei digiunano spesso e fanno preghiere, mentre i tuoi mangiano e bevono?».</p>
<p class="C5 V34">Ed egli disse loro: «Potete voi far digiunare gli intimi amici dello sposo, mentre lo sposo è con loro?</p>
<p class="C5 V35">Ma verranno i giorni in cui lo sposo sarà loro tolto e allora, in quei giorni, digiuneranno».</p>
<p class="C5 V36">Inoltre disse loro una parabola: «Nessuno cuce un pezzo di un vestito nuovo sopra un vestito vecchio; altrimenti si trova con il nuovo strappato, e il pezzo tolto dal nuovo non si adatta al vecchio.</p>
<p class="C5 V37">E nessuno mette vino nuovo in otri vecchi; altrimenti il vino nuovo rompe gli otri, ed esso si spande e gli otri vanno perduti.</p>
<p class="C5 V38">Ma bisogna mettere il vino nuovo in otri nuovi, cosí tutti e due si conservano.</p>
<p class="C5 V39">Nessuno poi, avendo bevuto del vino vecchio, ne vuole subito del nuovo, perché egli dice: «Il vecchio è migliore»».</p>
<p class="C6 V1">Or avvenne in un giorno di sabato, dopo il grande sabato, che egli camminava attraverso i campi di grano, ed i suoi discepoli coglievano delle spighe e le mangiavano, sfregandole con le mani.</p>
<p class="C6 V2">E alcuni dei farisei dissero loro: «Perché fate ciò che non è lecito fare nei giorni di sabato?».</p>
<p class="C6 V3">Ma Gesú, rispondendo, disse loro: «Non avete voi letto ciò che fece Davide e coloro che erano con lui quando ebbe fame?</p>
<p class="C6 V4">Come egli entrò nella casa di Dio, prese i pani della presentazione, e ne mangiò e ne diede anche a quelli che erano con lui, sebbene non fosse lecito mangiarne se non ai soli sacerdoti?».</p>
<p class="C6 V5">Poi disse loro: «Il Figlio dell'uomo è signore anche del sabato».</p>
<p class="C6 V6">Or avvenne in un altro sabato che egli entrò nella sinagoga e insegnava; or là c'era un uomo la cui mano destra era secca.</p>
<p class="C6 V7">E i farisei e gli scribi lo stavano osservando se lo avesse guarito di sabato per poi accusarlo.</p>
<p class="C6 V8">Ma egli conosceva i loro pensieri e disse all'uomo dalla mano secca: «Alzati e mettiti qui nel mezzo». Ed egli si alzò in piedi.</p>
<p class="C6 V9">Quindi Gesú disse loro: «Io vi domando: E' lecito, nei giorni di sabato fare del bene o del male, salvare una persona o ucciderla?».</p>
<p class="C6 V10">E, volgendo lo sguardo intorno su tutti loro, disse a quell'uomo: «Stendi la tua mano!». Ed egli lo fece, e la sua mano fu resa sana come l'altra.</p>
<p class="C6 V11">Ma essi furono pieni di rabbia e discutevano fra loro che cosa potessero fare a Gesù.</p>
<p class="C6 V12">Or avvenne in quei giorni che egli se ne andò sul monte a pregare, e passò la notte in preghiera a Dio.</p>
<p class="C6 V13">E quando fu giorno, chiamò a sé i suoi discepoli, e ne scelse dodici ai quali diede anche il nome di apostoli:</p>
<p class="C6 V14">Simone, che soprannominò Pietro, e Andrea suo fratello, Giacomo e Giovanni, Filippo e Bartolomeo,</p>
<p class="C6 V15">Matteo e Tommaso, Giacomo d'Alfeo e Simone, chiamato Zelota,</p>
<p class="C6 V16">Giuda, fratello di Giacomo e Giuda Iscariota, che fu anche il traditore.</p>
<p class="C6 V17">Poi, sceso con loro, si fermò in un luogo pianeggiante, con la folla dei suoi discepoli e con un gran numero di popolo da tutta la Giudea, da Gerusalemme e dal litorale di Tiro e di Sidone, che erano venuti per udirlo e per essere guariti dalle loro malattie;</p>
<p class="C6 V18">e anche quelli che erano tormentati da spiriti immondi erano guariti.</p>
<p class="C6 V19">E tutta la folla cercava di toccarlo, perché da lui usciva una potenza che guariva tutti.</p>
<p class="C6 V20">Quindi egli, alzati gli occhi verso i suoi discepoli, diceva: «Beati voi, poveri perché vostro è il regno di Dio.</p>
<p class="C6 V21">Beati voi, che ora avete fame, perché sarete saziati, Beati voi, che ora piangete, perché riderete.</p>
<p class="C6 V22">Beati voi, quando gli uomini vi odieranno, vi scomunicheranno e vitupereranno, e bandiranno il vostro nome come malvagio, a causa del Figlio dell'uomo.</p>
<p class="C6 V23">Rallegratevi in quel giorno e saltate di gioia, perché ecco, il vostro premio è grande in cielo, nello stesso modo infatti i loro padri trattavano i profeti.</p>
<p class="C6 V24">Ma guai a voi ricchi, perché avete la vostra consolazione.</p>
<p class="C6 V25">Guai a voi che siete sazi, perché avrete fame. Guai a voi che ora ridete perché farete cordoglio e piangerete.</p>
<p class="C6 V26">Guai a voi, quando tutti gli uomini diranno bene di voi, perché allo stesso modo facevano i padri loro verso i falsi profeti.</p>
<p class="C6 V27">Ma io dico a voi che udite: Amate i vostri nemici; fate del bene a coloro che vi odiano.</p>
<p class="C6 V28">Benedite coloro che vi maledicono e pregate per coloro che vi maltrattano.</p>
<p class="C6 V29">Se qualcuno ti percuote su una guancia, porgigli anche l'altra; e a chi ti toglie il mantello, non impedire di prenderti anche la tunica.</p>
<p class="C6 V30">Da' a chiunque ti chiede; e se qualcuno ti toglie il tuo, non glielo ridomandare.</p>
<p class="C6 V31">Ma come volete che gli uomini facciano a voi, cosí fate a loro.</p>
<p class="C6 V32">Ma se amate coloro che vi amano, che merito ne avrete? Poiché anche i peccatori amano coloro che li amano.</p>
<p class="C6 V33">E se fate del bene a coloro che vi fanno del bene, che merito ne avrete? Poiché i peccatori fanno lo stesso.</p>
<p class="C6 V34">E se prestate a coloro dai quali sperate di riavere, che merito ne avrete? Anche i peccatori prestano ai peccatori, per riceverne altrettanto.</p>
<p class="C6 V35">Ma amate i vostri nemici, fate del bene e prestate senza sperarne nulla, e il vostro premio sarà grande e sarete i figli dell'Altissimo, perché egli è benigno verso gli ingrati e i malvagi.</p>
<p class="C6 V36">Siate dunque misericordiosi, come anche il Padre vostro è misericordioso.</p>
<p class="C6 V37">Non giudicate e non sarete giudicati; non condannate e non sarete condannati; perdonate e vi sarà perdonato.</p>
<p class="C6 V38">Date e vi sarà dato: una buona misura, pigiata, scossa e traboccante vi sarà versata in seno, perché con la misura con cui misurate, sarà altresí misurato a voi».</p>
<p class="C6 V39">Poi egli disse loro una parabola: «Può un cieco far da guida a un altro cieco? Non cadranno tutti e due nella fossa?</p>
<p class="C6 V40">Nessun discepolo è da piú del suo maestro, anzi ogni discepolo ben addestrato sarà come il suo maestro.</p>
<p class="C6 V41">Ora, perché guardi la pagliuzza che e nell'occhio di tuo fratello e non scorgi la trave che è nel tuo proprio occhio?</p>
<p class="C6 V42">O come puoi dire al tuo fratello: «Fratello, lascia che tolga la pagliuzza che è nel tuo occhio», quando tu stesso non vedi la trave che è nel tuo proprio occhio? Ipocrita, togli prima la trave dal tuo occhio e allora potrai vedere bene per togliere la pagliuzza dall'occhio di tuo fratello.</p>
<p class="C6 V43">Poiché non c'è albero buono che faccia frutto cattivo, né albero cattivo che faccia frutto buono.</p>
<p class="C6 V44">Ogni albero infatti lo si riconosce dal proprio frutto, perché non si raccolgono fichi dalle spine e non si vendemmia uva da un rovo.</p>
<p class="C6 V45">L'uomo buono dal buon tesoro del suo cuore trae il bene; e l'uomo malvagio dal malvagio tesoro del suo cuore trae il male, perché la bocca di uno parla dall'abbondanza del cuore.</p>
<p class="C6 V46">Ora, perché mi chiamate, Signore, Signore, e non fate quello che dico?</p>
<p class="C6 V47">Chiunque viene a me, e ode le mie parole e le mette in pratica, io vi mostrerò a chi e simile.</p>
<p class="C6 V48">Egli è simile ad un uomo che, costruendo una casa, ha scavato molto profondo e ha posto il fondamento sopra la roccia, e venuta una piena, il torrente ha investito quella casa, ma non l'ha potuta scrollare perché era stata fondata sulla roccia.</p>
<p class="C6 V49">Chi invece le ha udite e non le ha messe in pratica, è simile a un uomo che ha edificato una casa sopra la terra senza fondamento; quando il torrente l'ha investita, essa è subito caduta, e la sua rovina è stata grande».</p>
<p class="C7 V1">Ora, dopo che ebbe terminato tutto questo suo discorso al popolo che udiva, entrò in Capernaum.</p>
<p class="C7 V2">Ora il servo di un centurione, che gli era molto caro, era malato e stava per morire.</p>
<p class="C7 V3">E il centurione, avendo sentito parlare di Gesú, gli mandò alcuni anziani dei Giudei, pregandolo di venire a guarire il suo servo.</p>
<p class="C7 V4">Ed essi, giunti da Gesú, lo pregarono con insistenza dicendo: «Egli merita che tu gli conceda questo,</p>
<p class="C7 V5">perché egli ama la nostra nazione, ed è stato lui a costruirci la sinagoga».</p>
<p class="C7 V6">Allora Gesú andò con loro. Egli non era molto lontano dalla casa, quando il centurione gli mandò degli amici per dirgli: «Signore, non disturbarti, perché io non sono degno che tu entri sotto il mio tetto.</p>
<p class="C7 V7">Per questo neppure mi sono ritenuto degno di venire da te; ma di' una parola e il mio servo sarà guarito.</p>
<p class="C7 V8">Poiché anch'io sono un uomo sottoposto all'autorità altrui e ho sotto di me dei soldati, e dico ad uno: «Va'» ed egli va, e a un altro: «Vieni» ed egli viene, e al mio servo: «Fa' questo» ed egli lo fa».</p>
<p class="C7 V9">Quando Gesú udí queste cose si meravigliò di lui e, rivolgendosi alla folla che lo seguiva, disse: «Io vi dico, che neppure in Israele ho trovato una fede cosí grande».</p>
<p class="C7 V10">E, quando gli inviati fecero ritorno a casa, trovarono il servo, che era stato infermo, guarito.</p>
<p class="C7 V11">E il giorno dopo egli si recò in una città, chiamata Nain; e con lui andavano molti dei suoi discepoli e una grande folla.</p>
<p class="C7 V12">E quando fu vicino alla porta della città, ecco che si portava a seppellire un morto, figlio unico di sua madre, che era vedova; e una grande folla della città era con lei.</p>
<p class="C7 V13">Appena la vide, il Signore ne ebbe compassione e le disse: «Non piangere!».</p>
<p class="C7 V14">Accostatosi, toccò la bara, e i portatori si fermarono, allora egli disse: «Giovinetto, io ti dico, alzati!».</p>
<p class="C7 V15">E il morto si mise a sedere e cominciò a parlare. E Gesú lo consegnò a sua madre.</p>
<p class="C7 V16">Allora furono tutti presi da meraviglia e glorificavano Dio, dicendo: «Un grande profeta è sorto fra noi» e: «Dio ha visitato il suo popolo».</p>
<p class="C7 V17">E questo detto a suo riguardo si sparse per tutta la Giudea e per tutta la regione all'intorno.</p>
<p class="C7 V18">Or Giovanni venne informato dai suoi discepoli di tutte queste cose.</p>
<p class="C7 V19">E Giovanni, chiamati a sé due dei suoi discepoli, li mandò da Gesú a dirgli: «Sei tu colui che ha da venire, oppure dobbiamo aspettarne un altro?».</p>
<p class="C7 V20">Quegli uomini, dunque, andarono da lui e gli dissero: «Giovanni Battista ci ha mandati da te, a dirti: «Sei tu colui che deve venire, oppure dobbiamo aspettarne un altro?»».</p>
<p class="C7 V21">In quella stessa ora Gesú ne guarí molti da infermità, da calamità e da spiriti maligni, e a molti ciechi donò la vista.</p>
<p class="C7 V22">E Gesú, rispondendo, disse loro: «Andate e riferite a Giovanni ciò che avete visto e udito: i ciechi recuperano la vista, gli zoppi camminano, i lebbrosi sono mondati, i sordi odono, i morti risuscitano, e l'evangelo è annunziato ai poveri.</p>
<p class="C7 V23">E beato è colui che non si scandalizza di me!».</p>
<p class="C7 V24">Quando i messaggeri di Giovanni se ne furono andati, egli prese a dire alle folle riguardo a Giovanni: «Che cosa siete andati a vedere nel deserto? Una canna agitata dal vento?</p>
<p class="C7 V25">Ma che cosa siete andati a vedere? Un uomo vestito con morbide vesti? Ecco, coloro che portano splendide vesti e vivono in delizie stanno nei palazzi dei re.</p>
<p class="C7 V26">Ma che cosa siete andati a vedere? Un profeta? Sí, vi dico, ancor piú di un profeta.</p>
<p class="C7 V27">Egli è colui del quale è scritto: «Ecco, io mando il mio messaggero davanti alla tua faccia, il quale preparerà la tua strada davanti a te».</p>
<p class="C7 V28">Perché io vi dico che fra i nati di donna, non vi è alcun profeta piú grande di Giovanni Battista; tuttavia il minimo nel regno di Dio è piú grande di lui».</p>
<p class="C7 V29">E tutto il popolo che lo aveva udito, e i pubblicani riconobbero la giustizia di Dio, e si fecero battezzare del battesimo di Giovanni.</p>
<p class="C7 V30">Ma i farisei e i dottori della legge respinsero il disegno di Dio per loro e non si fecero battezzare.</p>
<p class="C7 V31">Allora il Signore disse: «A che cosa dunque paragonerò gli uomini di questa generazione? E a chi somigliano?</p>
<p class="C7 V32">Sono simili ai fanciulli che siedono in piazza e gridano gli uni agli altri, dicendo: «Noi vi abbiamo suonato il flauto e non avete ballato, vi abbiamo cantato dei lamenti e non avete pianto».</p>
<p class="C7 V33">E' venuto infatti Giovanni Battista che non mangia pane né beve vino, e voi dite: «Egli ha un demone».</p>
<p class="C7 V34">E' venuto il Figlio dell'uomo che mangia e beve voi dite: «Ecco un mangione e un beone, amico dei pubblicani e dei peccatori».</p>
<p class="C7 V35">Ma alla sapienza è stata fatta giustizia da tutti i suoi figli».</p>
<p class="C7 V36">Or uno dei farisei lo invitò a mangiare con lui; ed egli, entrato in casa del fariseo, si mise a tavola.</p>
<p class="C7 V37">Ed ecco una donna della città, che era una peccatrice, saputo che egli era a tavola in casa del fariseo, portò un vaso di alabastro pieno di olio profumato.</p>
<p class="C7 V38">E, stando ai suoi piedi, di dietro piangendo, cominciò a bagnargli di lacrime i piedi e ad asciugarli con i capelli del suo capo; e glieli baciava e li ungeva con l'olio profumato.</p>
<p class="C7 V39">Al vedere questo, il fariseo che lo aveva invitato disse fra sé: «Se costui fosse un profeta, saprebbe chi e quale genere di persona e la donna che lo tocca perché è una peccatrice».</p>
<p class="C7 V40">E Gesú, rispondendo, gli disse: «Simone, ho qualche cosa da dirti». Ed egli disse: «Maestro, di' pure».</p>
<p class="C7 V41">E Gesú gli disse: «Un creditore aveva due debitori; l'uno gli doveva cinquecento denari e l'altro cinquanta.</p>
<p class="C7 V42">Non avendo essi di che pagare, egli condonò il debito ad entrambi. Secondo te, chi di loro lo amerà di piú?».</p>
<p class="C7 V43">E Simone, rispondendo, disse: «Suppongo sia colui, al quale egli ha condonato di piú». E Gesú gli disse: «Hai giudicato giustamente».</p>
<p class="C7 V44">Poi, volgendosi verso la donna, disse a Simone: «Vedi questa donna? Io sono entrato in casa tua e tu non mi hai dato dell'acqua per lavare i piedi lei invece mi ha bagnato i piedi con le lacrime e li ha asciugati con i capelli del suo capo.</p>
<p class="C7 V45">Tu non mi hai dato neppure un bacio, ma lei da quando sono entrato, non ha smesso di baciarmi i piedi.</p>
<p class="C7 V46">Tu non mi hai unto il capo di olio ma lei, ha unto i miei piedi di olio profumato.</p>
<p class="C7 V47">Perciò ti dico che i suoi molti peccati le sono perdonati, perché ha molto amato; ma colui al quale poco è perdonato, poco ama».</p>
<p class="C7 V48">Poi disse a lei: «I tuoi peccati ti sono perdonati».</p>
<p class="C7 V49">Allora quelli che erano a tavola con lui cominciarono a dire fra loro: «Chi è costui che perdona anche i peccati?».</p>
<p class="C7 V50">Ma Gesú disse alla donna: «La tua fede ti ha salvata; va' in pace!».</p>
<p class="C8 V1">E in seguito avvenne che egli andava attorno per le città e i villaggi, predicando e annunziando la buona novella del regno di Dio; con lui vi erano i dodici,</p>
<p class="C8 V2">e certe donne, che erano state guarite da spiriti maligni e da infermità: Maria, detta Maddalena, dalla quale erano usciti sette demoni,</p>
<p class="C8 V3">Giovanna, moglie di Cuza, amministratore di Erode, Susanna e molte altre, le quali lo sostenevano con i loro beni.</p>
<p class="C8 V4">Ora, mentre si radunava una grande folla ed accorreva a lui gente da ogni città, egli disse in parabola:</p>
<p class="C8 V5">«Un seminatore uscí a seminare la sua semente; e mentre egli seminava una parte cadde lungo la via, fu calpestata e gli uccelli del cielo la mangiarono.</p>
<p class="C8 V6">Un'altra parte cadde sulla roccia e, appena germogliata, seccò per mancanza di umidità.</p>
<p class="C8 V7">Un'altra parte cadde fra le spine; e le spine, cresciute insieme, la soffocarono.</p>
<p class="C8 V8">Una parte invece cadde in buona terra, germogliò e fruttò il cento per uno». Dette queste cose, esclamò: «Chi ha orecchi da udire, oda!».</p>
<p class="C8 V9">Allora i suoi discepoli gli domandarono che cosa significasse quella parabola.</p>
<p class="C8 V10">Ed egli disse: «A voi è dato di conoscere i misteri del regno di Dio; ma agli altri essi sono proposti in parabole, affinché vedendo non vedano e udendo non intendano.</p>
<p class="C8 V11">Or questo è il significato della parabola: La semente è la parola di Dio.</p>
<p class="C8 V12">Quelli lungo la strada sono coloro che odono la parola, ma poi viene il diavolo e porta via la parola dal loro cuore, affinché non credano e non siano salvati.</p>
<p class="C8 V13">Quelli sulla roccia sono coloro che, quando ascoltano, ricevono la parola con gioia; costoro però non hanno radice, credono per un certo tempo, ma al momento della prova, si tirano indietro.</p>
<p class="C8 V14">E la parte che è caduta fra le spine sono coloro che hanno udito la parola; ma, strada facendo, sono soffocati dalle sollecitudini, dalle ricchezze e dai piaceri di questa vita, e non giungono a maturità.</p>
<p class="C8 V15">Ma la parte che è caduta in buona terra sono coloro che, dopo aver udita la parola, la ritengono in un cuore onesto e buono e portano frutto con perseveranza».</p>
<p class="C8 V16">«E nessuno, accesa una lampada, la copre con un vaso o la mette sotto il letto, ma la mette sul candeliere, affinché coloro che entrano vedano la luce.</p>
<p class="C8 V17">Poiché non vi è nulla di nascosto che non sarà manifestato, né di segreto che non debba essere conosciuto e portato alla luce.</p>
<p class="C8 V18">Fate dunque attenzione a come ascoltate, perché a chi ha sarà dato, ma a chi non ha sarà tolto anche quello che pensa di avere».</p>
<p class="C8 V19">Or sua madre e i suoi fratelli vennero da lui, ma non potevano avvicinarlo a causa della folla.</p>
<p class="C8 V20">E da alcuni gli fu riferito: «Tua madre e i tuoi fratelli sono là fuori e ti vogliono vedere».</p>
<p class="C8 V21">Ma egli, rispondendo, disse loro: «Mia madre e i miei fratelli sono quelli che odono la parola di Dio e la mettono in pratica».</p>
<p class="C8 V22">Ora uno di quei giorni avvenne che egli salí su una barca con i suoi discepoli e disse loro: «Passiamo all'altra riva del lago». Ed essi presero il largo.</p>
<p class="C8 V23">Mentre navigavano, egli si addormentò; e un turbine di vento si abbattè sul lago, tanto che la barca si riempiva, ed erano in pericolo.</p>
<p class="C8 V24">Allora essi, accostatisi, lo svegliarono, dicendo: «Maestro, maestro, noi periamo!». Ed egli, destatosi, sgridò il vento e la furia dell'acqua; e questi si acquetarono e si fece bonaccia.</p>
<p class="C8 V25">E Gesú disse ai suoi discepoli: «Dov'è la vostra fede?». Ed essi, impauriti, si meravigliavano e si dicevano l'un l'altro: «Chi è mai costui, che comanda anche al vento e all'acqua, e gli ubbidiscono?».</p>
<p class="C8 V26">Poi navigarono verso la regione dei Gadareni che sta di fronte alla Galilea;</p>
<p class="C8 V27">e, quando scese a terra, gli venne incontro un uomo di quella città, il quale già da lungo tempo era posseduto da demoni, e non indossava vesti, e non abitava in alcuna casa, ma tra i sepolcri.</p>
<p class="C8 V28">Quando vide Gesú, lanciò un grido, gli si gettò ai piedi e disse a gran voce: «Che vi è fra me e te, o Gesú, Figlio del Dio Altissimo? Ti prego, non tormentarmi!».</p>
<p class="C8 V29">Gesú comandava infatti allo spirito immondo di uscire da quell'uomo, perché molte volte se ne era impossessato e, benché fosse stato legato con catene e con ceppi e fosse sorvegliato, egli spezzava i legami ed era spinto dal demone nei deserti.</p>
<p class="C8 V30">E Gesú lo interrogò, dicendo: «Qual è il tuo nome?». Ed egli disse: «Legione». Perché molti demoni erano entrati in lui.</p>
<p class="C8 V31">Ed essi lo pregavano che non comandasse loro di andare nell'abisso.</p>
<p class="C8 V32">Or c'era là un numeroso branco di porci che pascolavano sul monte, e quei demoni lo pregarono che permettesse loro di entrare in quelli. Ed egli lo permise loro.</p>
<p class="C8 V33">I demoni allora, usciti da quell'uomo, entrarono nei porci, e quel branco si precipitò dal dirupo nel lago ed annegò.</p>
<p class="C8 V34">E quando videro ciò che era accaduto, quelli che li custodivano fuggirono e andarono a portare la notizia in città e per le campagne.</p>
<p class="C8 V35">La gente allora uscí per vedere ciò che era accaduto e venne da Gesú, e trovò l'uomo dal quale erano usciti i demoni seduto ai piedi di Gesú, vestito e sano di mente, ed ebbe paura.</p>
<p class="C8 V36">Or quelli che avevano visto l'accaduto, raccontarono loro come l'indemoniato era stato liberato.</p>
<p class="C8 V37">Allora tutta la popolazione della regione dei Gadareni, chiese a Gesú di allontanarsi da loro, perché erano in preda a un grande spavento. E Gesú, salito sulla barca, tornò indietro.</p>
<p class="C8 V38">Intanto l'uomo, da cui erano usciti i demoni, lo pregava di poter restare con lui; ma Gesú lo congedò, dicendo:</p>
<p class="C8 V39">«Ritorna a casa tua e racconta quali grandi cose Dio ha fatto per te». Ed egli se ne andò per tutta la città proclamando le grandi cose che Gesú aveva fatto per lui.</p>
<p class="C8 V40">Or avvenne che, quando Gesú fu ritornato, la folla lo accolse perché tutti lo aspettavano.</p>
<p class="C8 V41">Ed ecco venire un uomo di nome Iairo, che era capo della sinagoga; gettatosi ai piedi di Gesú, lo pregava di andare a casa sua,</p>
<p class="C8 V42">perché egli aveva una figlia unica di circa dodici anni, che stava per morire. Or mentre vi andava, la folla gli si accalcava attorno.</p>
<p class="C8 V43">E una donna, che aveva un flusso di sangue da dodici anni ed aveva speso con i medici tutti i suoi beni senza poter essere guarita da alcuno</p>
<p class="C8 V44">Si avvicinò di dietro e toccò il lembo del suo vestito, e in quell'istante il suo flusso di sangue si arrestò.</p>
<p class="C8 V45">E Gesú disse: «Chi mi ha toccato?». Siccome tutti lo negavano, Pietro e coloro che erano con lui dissero: «Maestro, le folle ti stringono e ti premono e tu dici: Chi mi ha toccato?».</p>
<p class="C8 V46">Ma Gesú disse: «Qualcuno mi ha toccato, perché ho sentito che una potenza è uscita da me».</p>
<p class="C8 V47">Allora la donna, vedendo che non era rimasta inosservata, venne tutta tremante e, gettandosi ai suoi piedi, gli dichiarò in presenza di tutto il popolo per quale motivo lo aveva toccato e come era stata guarita all'istante.</p>
<p class="C8 V48">Ed egli le disse: «Fatti animo, figliola; la tua fede ti ha guarita; va' in pace!».</p>
<p class="C8 V49">Mentre egli parlava ancora, venne uno dalla casa del capo della sinagoga, e gli disse: «La tua figlia è morta, non disturbare il maestro».</p>
<p class="C8 V50">Ma Gesú, udito ciò, gli disse: «Non temere; credi solamente ed ella sarà quanta».</p>
<p class="C8 V51">Giunto alla casa, non permise ad alcuno di entrare, eccetto Pietro, Giovanni e Giacomo, e il padre e la madre della fanciulla.</p>
<p class="C8 V52">Or tutti piangevano e facevano cordoglio per lei. Ma egli disse: «Non piangete; ella non è morta, ma dorme».</p>
<p class="C8 V53">Ed essi lo deridevano, sapendo che era morta.</p>
<p class="C8 V54">Ma egli, dopo aver messo tutti fuori, le prese la mano ed esclamò dicendo: «Fanciulla, alzati!».</p>
<p class="C8 V55">E il suo spirito ritornò in lei e subito ella si alzò; Gesú poi comandò che le si desse da mangiare.</p>
<p class="C8 V56">E i suoi genitori rimasero stupefatti. Ma Gesú raccomandò loro di non dire a nessuno quanto era accaduto.</p>
<p class="C9 V1">Poi, chiamati insieme i suoi dodici discepoli, diede loro potere ed autorità sopra tutti i demoni e di guarire le malattie.</p>
<p class="C9 V2">E li mandò a predicare il regno di Dio e a guarire i malati.</p>
<p class="C9 V3">E disse loro: «Non prendete nulla per il viaggio: né bastoni, né sacca, né pane, né denari, e non abbiate due tuniche ciascuno.</p>
<p class="C9 V4">In qualunque casa entrerete, là rimanete e da quella ripartite.</p>
<p class="C9 V5">Se poi alcuni non vi ricevono, uscendo da quella città, scuotete anche la polvere dai vostri piedi, in testimonianza contro di loro».</p>
<p class="C9 V6">Allora essi partirono e andavano per i villaggi; evangelizzando e operando guarigioni dovunque.</p>
<p class="C9 V7">Or Erode, il tetrarca, sentí parlare di tutte le cose fatte da Gesú e ne era perplesso, perché alcuni dicevano che Giovanni era risuscitato dai morti,</p>
<p class="C9 V8">altri invece che Elia era apparso, e altri ancora che era risuscitato uno degli antichi profeti.</p>
<p class="C9 V9">Ma Erode disse: «Giovanni l'ho decapitato io; chi è dunque costui del quale sento dire tali cose?». E cercava di vederlo</p>
<p class="C9 V10">Quando gli apostoli ritornarono, raccontarono a Gesú tutte le cose che avevano fatto. Allora egli li prese con sé e si ritirò in disparte in un luogo deserto di una città, detta Betsaida.</p>
<p class="C9 V11">Ma quando le folle lo vennero a sapere, lo seguirono; ed egli le accolse e parlava loro del regno di Dio, e guariva coloro che avevano bisogno di guarigione.</p>
<p class="C9 V12">Or il giorno cominciava a declinare; e i dodici, accostatisi, gli dissero: «Congeda la folla, perché se ne vada per i villaggi e per le campagne d'intorno a trovare alloggio e nutrimento perché qui siamo in un luogo deserto».</p>
<p class="C9 V13">Ma egli disse loro: «Date voi ad essi da mangiare». Essi risposero: «Noi non abbiamo altro che cinque pani e due pesci, a meno che andiamo noi stessi a comprare dei viveri per tutta questa gente»</p>
<p class="C9 V14">Erano infatti circa cinquemila uomini. Ma egli disse ai suoi discepoli: «Fateli accomodare a gruppi di cinquanta».</p>
<p class="C9 V15">Essi fecero cosí e fecero accomodare tutti.</p>
<p class="C9 V16">Egli allora prese i cinque pani e i due pesci e, alzati gli occhi al cielo, li benedisse, li spezzò e li diede ai suoi discepoli, perché li distribuissero alla folla.</p>
<p class="C9 V17">E tutti mangiarono e furono saziati; e dei pezzi avanzati ne raccolsero dodici ceste.</p>
<p class="C9 V18">Or avvenne che, mentre egli si trovava in disparte a pregare, i discepoli erano con lui. Ed egli li interrogò, dicendo: «Chi dicono le folle che io sia?».</p>
<p class="C9 V19">Ed essi, rispondendo, dissero: «Alcuni dicono Giovanni Battista altri Elia ed altri uno degli antichi profeti che è risuscitato».</p>
<p class="C9 V20">Ed egli disse loro: «E voi chi dite che io sia?». Pietro allora, rispondendo, disse: «Il Cristo di Dio».</p>
<p class="C9 V21">Allora egli ingiunse loro severamente e comandò di non dirlo ad alcuno</p>
<p class="C9 V22">dicendo: «E' necessario che il Figlio dell'uomo soffra molte cose, sia rigettato dagli anziani, dai capi dei sacerdoti e dagli scribi, sia ucciso e risusciti il terzo giorno».</p>
<p class="C9 V23">Poi disse a tutti: «Se qualcuno vuol venire dietro a me, rinneghi se stesso, prenda ogni giorno la sua croce e mi segua.</p>
<p class="C9 V24">Perché chi vorrà salvare la sua vita, la perderà; ma chi perderà la sua vita per causa mia, la salverà.</p>
<p class="C9 V25">Che giova infatti all'uomo guadagnare tutto il mondo, se poi rovina se stesso e va in perdizione?</p>
<p class="C9 V26">Perché, se uno ha vergogna di me e delle mie parole, anche il Figlio dell'uomo avrà vergogna di lui, quando verrà nella gloria sua e del Padre e dei santi angeli.</p>
<p class="C9 V27">Or io vi dico in verità che vi sono alcuni qui presenti che non gusteranno la morte, prima di aver visto il regno di Dio».</p>
<p class="C9 V28">Or avvenne che circa otto giorni dopo questi discorsi, egli prese con sé Pietro, Giovanni e Giacomo e salí sul monte per pregare.</p>
<p class="C9 V29">E mentre egli pregava, l'aspetto del suo volto cambiò e la sua veste divenne candida e sfolgorante.</p>
<p class="C9 V30">Ed ecco, due uomini parlavano con lui; essi erano Mosé ed Elia,</p>
<p class="C9 V31">i quali, apparsi in gloria, parlavano della sua dipartita che stava per compiersi a Gerusalemme.</p>
<p class="C9 V32">Or Pietro e i suoi compagni erano appesantiti dal sonno; ma, quando furono completamente svegli, videro la sua gloria e i due uomini che erano con lui.</p>
<p class="C9 V33">E mentre questi si separavano da lui Pietro disse a Gesú: «Maestro, è bene per noi stare qui; facciamo dunque tre tende: una per te, una per Mosé e una per Elia»; ma egli non sapeva quello che diceva.</p>
<p class="C9 V34">E, mentre egli parlava cosí, venne una nuvola che li avvolse nella sua ombra; e i discepoli temettero, quando essi entrarono nella nuvola.</p>
<p class="C9 V35">E una voce venne dalla nuvola dicendo: «Questi è il mio amato Figlio; ascoltatelo».</p>
<p class="C9 V36">E, mentre quella voce parlava, Gesú si trovò tutto solo. Or essi tacquero, e in quei giorni non raccontarono nulla a nessuno di ciò che avevano visto.</p>
<p class="C9 V37">Or il giorno seguente, quando discesero dal monte, avvenne che una gran folla venne incontro a Gesú.</p>
<p class="C9 V38">Ed ecco, un uomo fra la folla si mise a gridare, dicendo: «Maestro, ti prego, volgi lo sguardo su mio figlio perché è l'unico che ho.</p>
<p class="C9 V39">Ed ecco, uno spirito lo prende e subito egli grida; poi lo contorce e lo fa schiumare, e se ne va da lui a fatica, dopo averlo straziato.</p>
<p class="C9 V40">Io ho pregato i tuoi discepoli di scacciarlo, ma non hanno potuto».</p>
<p class="C9 V41">E Gesú, rispondendo, disse: «O generazione incredula e perversa, fino a quando sarò con voi e vi sopporterò? Porta qui tuo figlio».</p>
<p class="C9 V42">E mentre il fanciullo si avvicinava, il demone lo contorse e lo straziò. Ma Gesú sgridò lo spirito immondo, guarí il fanciullo e lo rese a suo padre.</p>
<p class="C9 V43">E tutti rimasero sbalorditi della magnificenza di Dio. Ora, mentre tutti si meravigliavano per tutte le cose che Gesú faceva, egli disse ai suoi discepoli:</p>
<p class="C9 V44">«Voi, riponete queste parole nei vostri orecchi, perché il Figlio dell'uomo sarà dato nelle mani degli uomini».</p>
<p class="C9 V45">Ma essi non compresero questo parlare; ed era loro velato per cui non lo potevano intendere, e temevano di interrogarlo in merito a ciò che aveva detto.</p>
<p class="C9 V46">Poi sorse fra loro una disputa: chi di loro fosse il maggiore.</p>
<p class="C9 V47">Allora Gesú, conoscendo il pensiero del loro cuore, prese un piccolo fanciullo e se lo pose accanto</p>
<p class="C9 V48">e disse loro: «Chi riceve questo piccolo fanciullo nel nome mio, riceve me e chi riceve me, riceve colui che mi ha mandato, perché chi è il piú piccolo di tutti voi, questi sarà grande».</p>
<p class="C9 V49">Or Giovanni prese la parola e gli disse: «Maestro, noi abbiamo visto uno che scacciava i demoni nel tuo nome e glielo abbiamo proibito, perché non ti segue con noi».</p>
<p class="C9 V50">Ma Gesú gli disse: «Non glielo proibite. perché chi non è contro di noi è per noi».</p>
<p class="C9 V51">Or avvenne che, mentre si stava compiendo il tempo in cui egli doveva essere portato in cielo, egli diresse risolutamente la sua faccia per andare a Gerusalemme,</p>
<p class="C9 V52">e mandò dei messaggeri davanti a sé. Ed essi, partiti, entrarono in un villaggio dei Samaritani, per preparargli un alloggio.</p>
<p class="C9 V53">Ma quelli del villaggio non lo vollero ricevere, perché egli camminava con la faccia rivolta a Gerusalemme.</p>
<p class="C9 V54">Visto ciò, i suoi discepoli Giacomo e Giovanni dissero: «Signore, vuoi che diciamo che scenda fuoco dal cielo e li consumi, come fece anche Elia?».</p>
<p class="C9 V55">Ma egli si voltò verso di loro e li sgridò dicendo: «Voi non sapete di quale spirito siete;</p>
<p class="C9 V56">poiché il Figlio dell'uomo non è venuto per distruggere le anime degli uomini, ma per salvarle». Poi andarono in un altro villaggio.</p>
<p class="C9 V57">Or avvenne che, mentre camminavano per la via, qualcuno gli disse: «Signore, io ti seguirò dovunque andrai».</p>
<p class="C9 V58">Ma Gesú gli disse: «Le volpi hanno delle tane e gli uccelli del cielo dei nidi; ma il Figlio dell'uomo non ha dove posare il capo».</p>
<p class="C9 V59">Poi disse ad un altro: «Seguimi!». Ma quello rispose: «Signore, permettimi prima di andare a seppellire mio padre».</p>
<p class="C9 V60">Gesú gli disse: «Lascia che i morti seppelliscano i loro morti, ma tu va' ad annunziare il regno di Dio».</p>
<p class="C9 V61">Ancora un altro gli disse: «Signore io ti seguirò, ma permettimi prima di congedarmi da quelli di casa mia».</p>
<p class="C9 V62">Gesú gli disse: «Nessuno che ha messo la mano all'aratro e poi si volge indietro, è adatto per il regno di Dio».</p>
<p class="C10 V1">Dopo queste cose, il Signore ne designò altri settanta e li mandò a due a due davanti a sé, in ogni città e luogo dove egli stava per recarsi.</p>
<p class="C10 V2">E diceva loro: «La mèsse è grande, ma gli operai sono pochi; pregate dunque il Signore della mèsse che spinga degli operai nella sua mèsse,</p>
<p class="C10 V3">Andate; ecco, io vi mando come agnelli in mezzo ai lupi,</p>
<p class="C10 V4">Non portate borsa, né sacca, né sandali, e non salutate alcuno per via.</p>
<p class="C10 V5">E in qualunque casa entriate, dite prima: «Pace a questa casa».</p>
<p class="C10 V6">E se lí vi è un figlio di pace, la vostra pace si poserà su di lui; se no, essa ritornerà a voi.</p>
<p class="C10 V7">Rimanete quindi nella stessa casa, mangiando e bevendo ciò che vi daranno, perché l'operaio è degno della sua ricompensa. Non passate di casa in casa.</p>
<p class="C10 V8">E in qualunque città entriate, se vi ricevono, mangiate di ciò che vi sarà messo davanti.</p>
<p class="C10 V9">E guarite i malati che saranno in essa e dite loro: «Il regno di Dio si è avvicinato a voi».</p>
<p class="C10 V10">Ma in qualunque città entriate, se non vi ricevono uscite nelle strade di quella e dite:</p>
<p class="C10 V11">"Noi scuotiamo contro di voi la polvere stessa della vostra città che si è attaccata a noi, sappiate tuttavia questo, che il regno di Dio si è avvicinato a voi".</p>
<p class="C10 V12">Io Vi dico che in quel giorno Sodoma sarà trattata con piú tolleranza di quella città.</p>
<p class="C10 V13">Guai a te, Corazin! Guai a te, Betsaida! Perché se in Tiro e in Sidone fossero state fatte le potenti opere compiute in voi, già da tempo si sarebbero ravvedute, vestendosi di sacco e sedendo nella cenere,</p>
<p class="C10 V14">Perciò nel giorno del giudizio Tiro e Sidone saranno trattate con piú tolleranza di voi.</p>
<p class="C10 V15">E tu, Capernaum, che sei stata innalzata fino al cielo, sarai abbassata fin nell'inferno.</p>
<p class="C10 V16">Chi ascolta voi, ascolta me; chi disprezza voi, disprezza me; e chi disprezza me, disprezza colui che mi ha mandato».</p>
<p class="C10 V17">Or i settanta tornarono con allegrezza, dicendo: «Signore, anche i demoni ci sono sottoposti nel nome tuo».</p>
<p class="C10 V18">Ed egli disse loro: «Io vedevo Satana cadere dal cielo come una folgore.</p>
<p class="C10 V19">Ecco, io vi ho dato il potere di calpestare serpenti e scorpioni, e su tutta la potenza del nemico, e nulla potrà farvi del male.</p>
<p class="C10 V20">Tuttavia non vi rallegrate del fatto che gli spiriti vi sono sottoposti, ma rallegratevi piuttosto perché i vostri nomi sono scritti nei cieli».</p>
<p class="C10 V21">In quella stessa ora Gesú giubilò nello spirito e disse: «Io ti rendo lode, o Padre, Signore del cielo e della terra perche hai nascosto queste cose ai savi e agli intelligenti e le hai rivelate ai piccoli fanciulli. Sí, o Padre, perché cosí ti è piaciuto.</p>
<p class="C10 V22">Ogni cosa mi è stata data in mano dal Padre mio; e nessuno conosce chi è il Figlio se non il Padre, né chi è il Padre se non il Figlio e colui al quale il Figlio lo voglia rivelare».</p>
<p class="C10 V23">Poi, rivolto verso i discepoli, disse loro in disparte: «Beati gli occhi che vedono le cose che voi vedete,</p>
<p class="C10 V24">perché vi dico che molti profeti e re hanno desiderato di vedere le cose che voi vedete e non le hanno viste, e di udire le cose che voi udite e non le hanno udite».</p>
<p class="C10 V25">Allora ecco, un certo dottore della legge si levò per metterlo alla prova e disse: «Maestro, che devo fare per ereditare la vita eterna?».</p>
<p class="C10 V26">Ed egli disse: «Che cosa sta scritto nella legge? Come leggi?».</p>
<p class="C10 V27">E quegli, rispondendo, disse: «Ama a il Signore Dio tuo con tutto il tuo cuore, con tutta la tua anima, con tutta la tua forza e con tutta la tua mente, e il prossimo tuo come te stesso».</p>
<p class="C10 V28">Ed egli gli disse: «Hai risposto esattamente; fa' questo e vivrai»</p>
<p class="C10 V29">Ma egli, volendo giustificarsi, disse a Gesú: «E chi è il mio prossimo?».</p>
<p class="C10 V30">Gesú allora rispose e disse: «Un uomo scendeva da Gerusalemme a Gerico e cadde nelle mani dei ladroni i quali, dopo averlo spogliato e coperto di ferite, se ne andarono lasciandolo mezzo morto.</p>
<p class="C10 V31">Per caso un sacerdote scendeva per quella stessa strada e, veduto quell'uomo, passò oltre, dall'altra parte.</p>
<p class="C10 V32">Similmente anche un levita si trovò a passare da quel luogo, lo vide e passò oltre, dall'altra parte.</p>
<p class="C10 V33">Ma un Samaritano che era in viaggio, passò accanto a lui, lo vide e ne ebbe compassione.</p>
<p class="C10 V34">E, accostatosi, fasciò le sue piaghe, versandovi sopra olio e vino, poi lo mise sulla propria cavalcatura, lo portò a una locanda e si prese cura di lui.</p>
<p class="C10 V35">E il giorno dopo, prima di partire, prese due denari, e li diede al locandiere, dicendogli: «Prenditi cura di lui e tutto quello che spenderai in piú, te lo renderò al mio ritorno».</p>
<p class="C10 V36">Quale dunque di questi tre ti pare sia stato il prossimo di colui che cadde nelle mani dei ladroni?».</p>
<p class="C10 V37">E quello disse: «Colui che usò misericordia verso di lui». Gesú allora gli disse: «Va' e fa' lo stesso anche tu».</p>
<p class="C10 V38">Ora, mentre essi erano in cammino, avvenne che egli entrò in un villaggio; e una certa donna, di nome Marta, lo ricevette in casa sua.</p>
<p class="C10 V39">Or ella aveva una sorella che si chiamava Maria, la quale si pose a sedere ai piedi di Gesú, e ascoltava la sua parola.</p>
<p class="C10 V40">Ma Marta, tutta presa dalle molte faccende, si avvicinò e disse: «Signore, non t'importa che mia sorella mi abbia lasciata sola a servire? Dille dunque che mi aiuti».</p>
<p class="C10 V41">Ma Gesú, rispondendo, le disse: «Marta, Marta, tu ti preoccupi e ti inquieti per molte cose</p>
<p class="C10 V42">ma una sola cosa è necessaria, e Maria ha scelto la parte migliore, che non le sarà tolta».</p>
<p class="C11 V1">E avvenne che egli si trovava in un certo luogo a pregare e, come ebbe finito, uno dei suoi discepoli gli disse: «Signore, insegnaci a pregare, come Giovanni ha insegnato ai suoi discepoli».</p>
<p class="C11 V2">Ed egli disse loro: «Quando pregate, dite: «Padre nostro che sei nei cieli, sia santificato il tuo nome, venga il tuo regno, sia fatta la tua volontà sulla terra, come nel cielo.</p>
<p class="C11 V3">Dacci di giorno in giorno il nostro pane necessario.</p>
<p class="C11 V4">E perdona i nostri peccati, perché anche noi perdoniamo ad ogni nostro debitore; e non esporci alla tentazione, ma liberaci dal maligno.</p>
<p class="C11 V5">Poi disse loro: «Chi è fra voi colui che ha un amico, che va da lui a mezzanotte, dicendogli: «Amico, prestami tre pani,</p>
<p class="C11 V6">perché un mio amico in viaggio è arrivato da me, e io non ho cosa mettergli davanti"</p>
<p class="C11 V7">e quello di dentro, rispondendo, gli dice: «Non darmi fastidio, la porta è già chiusa e i miei bambini sono a letto con me; non posso alzarmi per darteli»?</p>
<p class="C11 V8">Io vi dico che anche se non si alzasse a darglieli perché gli è amico, nondimeno per la sua insistenza si alzerà e gli darà tutti i pani di cui ha bisogno.</p>
<p class="C11 V9">Perciò vi dico: Chiedete e vi sarà dato; cercate e troverete; bussate e vi sarà aperto.</p>
<p class="C11 V10">Poiché chiunque chiede riceve, chi cerca trova e sarà aperto a chi bussa.</p>
<p class="C11 V11">E chi è tra voi quel padre che, se il figlio gli chiede del pane, gli dà una pietra? O se gli chiede un pesce gli dà al posto del pesce una serpe?</p>
<p class="C11 V12">O se gli chiede un uovo, gli dà uno scorpione?</p>
<p class="C11 V13">Se voi dunque, che siete malvagi, sapete dare buoni doni ai vostri figli, quanto piú il vostro Padre celeste donerà lo Spirito Santo a coloro che glielo chiedono».</p>
<p class="C11 V14">Or egli stava scacciando un demone che era muto; e avvenne che, quando il demone fu uscito, il muto parlò e le folle si meravigliarono.</p>
<p class="C11 V15">Ma alcuni di loro dissero: «Egli scaccia i demoni per mezzo di Beelzebub il principe dei demoni».</p>
<p class="C11 V16">Altri invece, per metterlo alla prova, chiedevano da lui un segno dal cielo.</p>
<p class="C11 V17">Ma egli, conoscendo i loro pensieri, disse loro: «Ogni regno diviso contro se stesso va in rovina, e ogni casa divisa contro se stessa crolla.</p>
<p class="C11 V18">Se dunque anche Satana è diviso contro se stesso, come può durare il suo regno? Poiché voi dite che io scaccio i demoni per mezzo di Beelzebub.</p>
<p class="C11 V19">Or se io scaccio i demoni per mezzo di Beelzebub, per mezzo di chi li scacciano i vostri figli? Perciò essi saranno i vostri giudici.</p>
<p class="C11 V20">Ma se io scaccio i demoni col dito di Dio, il regno di Dio è dunque giunto fino a voi.</p>
<p class="C11 V21">Quando l'uomo forte, ben armato, custodisce la sua casa, i suoi beni stanno al sicuro.</p>
<p class="C11 V22">Ma se arriva uno piú forte di lui e lo vince, questi gli toglie l'armatura nella quale confidava e ne divide le sue spoglie.</p>
<p class="C11 V23">Chi non è con me è contro di me, e chi non raccoglie con me disperde.</p>
<p class="C11 V24">Quando lo spirito immondo esce da un uomo, vaga per luoghi aridi, cercando riposo; e, non trovandone, dice: «Ritornerò nella mia casa dalla quale sono uscito».</p>
<p class="C11 V25">E, se quando torna, la trova spazzata e adorna,</p>
<p class="C11 V26">allora va e prende con sé sette altri spiriti peggiori di lui, ed essi entrano là e vi abitano; e l'ultima condizione di quell'uomo diviene peggiore della prima».</p>
<p class="C11 V27">Or avvenne che, mentre egli diceva queste cose, una donna della folla alzò la voce e gli disse: «Beato il grembo che ti ha portato e le mammelle che ti hanno allattato».</p>
<p class="C11 V28">Ma egli disse: «Beati piuttosto coloro che odono la parola di Dio e l'osservano».</p>
<p class="C11 V29">Ora, come le folle gli si stringevano attorno, egli cominciò a dire: «Questa generazione è malvagia; essa chiede un segno, ma nessun segno le sarà dato se non il segno del profeta Giona.</p>
<p class="C11 V30">Infatti, come Giona fu un segno per i Niniviti, cosí anche il Figlio dell'uomo sarà un segno per questa generazione.</p>
<p class="C11 V31">La regina del Mezzodí si leverà nel giudizio con gli uomini di questa generazione e li condannerà, perché essa venne dagli estremi confini della terra per udire la sapienza di Salomone; ed ecco, qui vi è uno piú grande di Salomone.</p>
<p class="C11 V32">I Niniviti risorgeranno nel giudizio con questa generazione e la condanneranno, perché essi si ravvidero alla predicazione di Giona, ed ecco, qui vi è uno piú grande di Giona».</p>
<p class="C11 V33">«Or nessuno, quando ha acceso una lampada, la mette in un luogo nascosto o sotto il moggio, ma sul candeliere, affinché coloro che entrano vedano la luce.</p>
<p class="C11 V34">La lampada del corpo è l'occhio se dunque il tuo occhio è sano, tutto il tuo corpo sarà illuminato, ma se il tuo occhio è malato, anche tutto il tuo corpo sarà pieno di tenebre.</p>
<p class="C11 V35">Bada perciò che la luce che è in te non sia tenebre.</p>
<p class="C11 V36">Se quindi tutto il tuo corpo è illuminato senza avere alcuna parte tenebrosa, tutto sarà illuminato, come quando la lampada ti illumina col suo splendore».</p>
<p class="C11 V37">Ora, mentre egli parlava, un certo fariseo lo invitò a pranzo in casa sua. Ed egli entrò e si mise a tavola.</p>
<p class="C11 V38">Il fariseo notò questo e si meravigliò che non si fosse lavato prima del pranzo.</p>
<p class="C11 V39">E il Signore gli disse: «Ora voi farisei pulite l'esterno della coppa e del piatto, ma il vostro interno è pieno di rapina e di malvagità.</p>
<p class="C11 V40">Stolti! Colui che ha fatto l'esterno non ha fatto anche l'interno?</p>
<p class="C11 V41">Ma date in elemosina quel che c'è dentro, e ogni cosa sarà pura per voi.</p>
<p class="C11 V42">Ma guai a voi farisei! Poiché voi pagate la decima della ruta della menta e di ogni erba, e poi trascurate la giustizia e l'amore di Dio. Dovevate fare queste cose, senza trascurare le altre.</p>
<p class="C11 V43">Guai a voi farisei! Perché amate il primo posto nelle sinagoghe e i saluti nelle piazze.</p>
<p class="C11 V44">Guai a voi scribi e farisei ipocriti! Perché siete come i sepolcri che non si vedono, e gli uomini vi camminano sopra senza accorgersene».</p>
<p class="C11 V45">Allora uno dei dottori della legge, rispondendo, gli disse: «Maestro, dicendo queste cose, tu offendi anche noi».</p>
<p class="C11 V46">Ed egli disse: «Guai anche a voi, dottori della legge! Perché caricate gli uomini di pesi difficili da portare, e voi non toccate questi pesi neppure con un dito.</p>
<p class="C11 V47">Guai a voi! Perché voi edificate i sepolcri dei profeti, e i vostri padri li hanno uccisi.</p>
<p class="C11 V48">Cosí facendo, voi testimoniate e approvate le opere dei vostri padri, infatti essi uccisero i profeti e voi edificate i loro sepolcri.</p>
<p class="C11 V49">Per questa ragione anche la sapienza di Dio ha detto: «Io manderò loro dei profeti e degli apostoli, ed essi ne uccideranno alcuni ed altri li perseguiteranno».</p>
<p class="C11 V50">Affinché sia chiesto conto a questa generazione del sangue di tutti i profeti, che è stato sparso fin dalla fondazione del mondo:</p>
<p class="C11 V51">dal sangue di Abele fino al sangue di Zaccaria, che fu ucciso tra l'altare e il tempio; sí, io vi dico, ne sarà chiesto conto a questa generazione.</p>
<p class="C11 V52">Guai a voi dottori della legge! Perché avete sottratto la chiave della scienza voi stessi non siete entrati e ne avete impedito l'accesso a coloro che entravano».</p>
<p class="C11 V53">Ora, mentre egli diceva loro queste cose, gli scribi e i farisei, cominciarono ad irritarsi grandemente contro di lui e ad assalirlo con molte domande</p>
<p class="C11 V54">tendendogli tranelli, per coglierlo in fallo e poterlo accusare per qualche sua parola.</p>
<p class="C12 V1">Nel frattempo, essendosi radunata la folla a migliaia, cosí da calpestarsi gli uni gli altri, Gesú prese a dire ai suoi discepoli: «Prima di ogni cosa guardatevi dal lievito dei farisei, che è ipocrisia.</p>
<p class="C12 V2">Ma non vi è nulla di nascosto che non debba essere palesato, né di occulto che non debba essere conosciuto.</p>
<p class="C12 V3">Perciò tutto quello che avete detto nelle tenebre sarà udito nella luce; e ciò che avete detto all'orecchio nelle stanze interne, sarà predicato sui tetti delle case».</p>
<p class="C12 V4">«Or dico a voi, amici miei, non temete coloro che uccidono il corpo, ma dopo questo non possono far niente di più.</p>
<p class="C12 V5">Io vi mostrerò chi dovete temere: temete colui che, dopo aver ucciso, ha il potere di gettare nella Geenna; sí, vi dico, temete lui.</p>
<p class="C12 V6">Cinque passeri non si vendono forse per due soldi? Eppure neanche uno di essi è dimenticato davanti a Dio.</p>
<p class="C12 V7">Anzi, persino i capelli del vostro capo sono tutti contati; non temete dunque voi valete piú di molti passeri.</p>
<p class="C12 V8">Or io vi dico: Chiunque mi riconoscerà davanti agli uomini, anche il Figlio dell'uomo lo riconoscerà davanti agli angeli di Dio.</p>
<p class="C12 V9">Ma chi mi rinnegherà davanti agli uomini, sarà rinnegato davanti agli angeli di Dio.</p>
<p class="C12 V10">E chiunque parlerà contro il Figlio dell'uomo sarà perdonato, ma chi bestemmierà contro lo Spirito Santo, non sarà perdonato.</p>
<p class="C12 V11">Quando poi vi condurranno davanti alle sinagoghe, ai magistrati e alle autorità, non preoccupatevi di come o di che cosa rispondere a vostra difesa, o di quel che dovrete dire,</p>
<p class="C12 V12">perché lo Spirito Santo in quello stesso momento vi insegnerà ciò che dovrete dire».</p>
<p class="C12 V13">Or qualcuno della folla gli disse: «Maestro, di' a mio fratello che divida con me l'eredità».</p>
<p class="C12 V14">Ma egli gli disse: «O uomo, chi mi ha costituito giudice e arbitro su di voi?».</p>
<p class="C12 V15">Poi disse loro: «Fate attenzione e guardatevi dall'avarizia, perché la vita di uno non consiste nell'abbondanza delle cose che possiede».</p>
<p class="C12 V16">Ed egli disse loro una parabola: «La tenuta di un uomo ricco diede un abbondante raccolto;</p>
<p class="C12 V17">ed egli ragionava fra sé dicendo: Che farò, perché non ho posto dove riporre i miei raccolti?</p>
<p class="C12 V18">E disse: «Questo farò, demolirò i miei granai e ne costruirò di piú grandi, dove riporrò tutti i miei raccolti e i miei beni,</p>
<p class="C12 V19">poi dirò all'anima mia: Anima, tu hai molti beni riposti per molti anni; riposati, mangia, bevi e godi</p>
<p class="C12 V20">Ma Dio gli disse: «Stolto, questa stessa notte l'anima tua ti sarà ridomandata e di chi saranno le cose che tu hai preparato?»</p>
<p class="C12 V21">Cosí avviene a chi accumula tesori per sé e non è ricco verso Dio».</p>
<p class="C12 V22">Poi disse ai suoi discepoli: «Perciò vi dico: Non siate in ansia per la vostra vita di che mangerete, né per il vostro corpo di che vi vestirete.</p>
<p class="C12 V23">La vita vale piú del nutrimento e il corpo piú del vestito.</p>
<p class="C12 V24">Osservate i corvi, essi non seminano e non mietono, non hanno dispensa né granaio, eppure Dio li nutre; ebbene, voi valete molto piú degli uccelli.</p>
<p class="C12 V25">E chi di voi può con la sua ansietà aggiungere alla sua statura un sol cubito?</p>
<p class="C12 V26">Se dunque non potete far neppure ciò che è minimo, perché siete in ansia per il resto?</p>
<p class="C12 V27">Osservate come crescono i gigli: essi non lavorano e non filano; eppure io vi dico che Salomone stesso, in tutta la sua gloria, non fu vestito come uno di loro.</p>
<p class="C12 V28">Ora se Dio riveste cosí l'erba che oggi è nel campo e domani è gettata nel forno, quanto maggiormente rivestirà voi, o gente di poca fede?</p>
<p class="C12 V29">Inoltre non cercate che cosa mangerete o che cosa berrete, e non ne state in ansia,</p>
<p class="C12 V30">perché le genti del mondo cercano tutte queste cose, ma il Padre vostro sa che voi ne avete bisogno.</p>
<p class="C12 V31">Cercate piuttosto il regno di Dio, e tutte queste cose vi saranno sopraggiunte.</p>
<p class="C12 V32">Non temere, o piccol gregge, perché al Padre vostro è piaciuto di darvi il regno.</p>
<p class="C12 V33">Vendete i vostri beni e dateli in elemosina; fatevi delle borse che non invecchiano un tesoro inesauribile nei cieli dove il ladro non giunge e la tignola non rode.</p>
<p class="C12 V34">Poiché dov'è il vostro tesoro, là sarà anche il vostro cuore».</p>
<p class="C12 V35">«I vostri lombi siano cinti e le vostre lampade accese.</p>
<p class="C12 V36">E siate simili a coloro che aspettano il loro padrone quando ritorna dalle nozze, per aprirgli appena egli arriva e bussa.</p>
<p class="C12 V37">Beati quei servi che il padrone troverà vigilanti quando egli verrà. In verità vi dico che egli si cingerà e li farà mettere a tavola, ed egli stesso si metterà a servirli.</p>
<p class="C12 V38">E se verrà alla seconda o alla terza vigilia, e li troverà cosí, beati quei servi.</p>
<p class="C12 V39">Or sappiate questo: se il padrone di casa sapesse a quale ora viene il ladro, veglierebbe e non si lascerebbe forzare la casa.</p>
<p class="C12 V40">Anche voi dunque siate pronti perché il Figlio dell'uomo verrà nell'ora che non pensate».</p>
<p class="C12 V41">E Pietro gli disse: «Signore, questa parabola la dici per noi soli o per tutti?».</p>
<p class="C12 V42">E il Signore disse: «Chi è dunque quell'amministratore fedele e saggio, che il padrone costituirà sui suoi domestici per dar loro a suo tempo la porzione di viveri?</p>
<p class="C12 V43">Beato quel servo che il suo padrone, arrivando, troverà a far cosí.</p>
<p class="C12 V44">In verità vi dico che lo costituirà su tutti i suoi beni.</p>
<p class="C12 V45">Ma se quel servo dice in cuor suo: «Il mio padrone tarda a venire» e comincia a battere i servi e le serve, e a mangiare, a bere e a ubriacarsi,</p>
<p class="C12 V46">il padrone di quel servo verrà nel giorno in cui non se l'aspetta e nell'ora che egli non sa; lo punirà severamente e gli assegnerà la sorte con gli infedeli.</p>
<p class="C12 V47">Ora quel servo che ha conosciuto la volontà del suo padrone e non si è preparato e non ha fatto la sua volontà riceverà molte battiture.</p>
<p class="C12 V48">Ma colui che non la conosciuta, se fa cose che meritano le battiture, ne riceverà poche. A chiunque è stato dato molto, sarà domandato molto; e a chi molto è stato affidato, molto piú sarà richiesto».</p>
<p class="C12 V49">«Io sono venuto a gettare fuoco sulla terra e quanto desidero che fosse già acceso.</p>
<p class="C12 V50">Ora io ho un battesimo di cui devo essere battezzato, e come sono angustiato finché non sia compiuto.</p>
<p class="C12 V51">Pensate voi che sia venuto a mettere pace sulla terra? No, vi dico, ma piuttosto divisione;</p>
<p class="C12 V52">perché, d'ora in avanti, cinque persone in una casa saranno divise, tre contro due e due contro tre.</p>
<p class="C12 V53">Il padre sarà diviso contro il figlio e il figlio contro il padre; la madre contro la figlia e la figlia contro la madre; la suocera contro la sua nuora e la nuora contro la sua suocera».</p>
<p class="C12 V54">Or egli disse ancora alle folle: «Quando voi vedete una nuvola alzarsi da ponente, subito dite: «Viene la pioggia», e cosí avviene;</p>
<p class="C12 V55">quando invece soffia lo scirocco dite: «Sarà caldo», e cosí avviene.</p>
<p class="C12 V56">Ipocriti! Voi sapete discernere l'aspetto del cielo e della terra, ma come mai non discernete questo tempo?</p>
<p class="C12 V57">E perché non giudicate da voi stessi ciò che è giusto?</p>
<p class="C12 V58">Quando vai col tuo avversario dal magistrato, per strada fa' di tutto per accordarti con lui, perché non ti trascini dal giudice e il giudice ti consegni all'ufficiale giudiziario e l'ufficiale ti metta in prigione.</p>
<p class="C12 V59">Io ti dico che non ne uscirai, finché tu abbia pagato fino all'ultimo spicciolo».</p>
<p class="C13 V1">In quello stesso tempo, c'erano lì alcuni che gli raccontarono di quei Galilei il cui sangue Pilato aveva mescolato con i loro sacrifici.</p>
<p class="C13 V2">E Gesú, rispondendo, disse loro: «Pensate voi che quei Galilei fossero piú peccatori di tutti gli altri Galilei, perché hanno sofferto tali cose?</p>
<p class="C13 V3">No, vi dico; ma se non vi ravvedete perirete tutti allo stesso modo.</p>
<p class="C13 V4">Oppure pensate voi che quei diciotto, sui quali cadde la torre in Siloe e li uccise, fossero piú colpevoli di tutti gli abitanti di Gerusalemme?</p>
<p class="C13 V5">No, vi dico; ma se non vi ravvedete, perirete tutti allo stesso modo».</p>
<p class="C13 V6">Or disse questa parabola: «Un uomo aveva un fico piantato nella sua vigna; venne a cercarvi del frutto ma non ne trovò.</p>
<p class="C13 V7">Disse allora al vignaiolo: Ecco, sono già tre anni che io vengo a cercare frutto su questo fico, e non ne trovo; taglialo; perché deve occupare inutilmente il terreno?</p>
<p class="C13 V8">Ma quegli gli rispose e disse: Signore, lascialo ancora quest'anno, finché lo scalzi e gli metta del letame</p>
<p class="C13 V9">e se fa frutto, bene; altrimenti, in avvenire lo taglierai"».</p>
<p class="C13 V10">Or egli insegnava in una delle sinagoghe in giorno di sabato.</p>
<p class="C13 V11">Ed ecco vi era una donna, che da diciotto anni aveva uno spirito di infermità, ed era tutta curva e non poteva in alcun modo raddrizzarsi.</p>
<p class="C13 V12">Or Gesú, vedutala, la chiamò a sé e le disse: «Donna, tu sei liberata dalla tua infermità».</p>
<p class="C13 V13">E pose le mani su di lei ed ella fu subito raddrizzata, e glorificava Dio.</p>
<p class="C13 V14">Ma il capo della sinagoga, indignato che Gesú avesse guarito in giorno di sabato, si rivolse alla folla e disse: «Vi sono sei giorni in cui si deve lavorare; venite dunque in quelli a farvi guarire e non in giorno di sabato».</p>
<p class="C13 V15">Allora il Signore gli rispose e disse: «Ipocriti! Ciascun di voi non slega forse di sabato dalla mangiatoia, il suo bue o il suo asino per condurlo a bere?</p>
<p class="C13 V16">Non doveva quindi essere sciolta da questo legame, in giorno di sabato, costei che è figlia di Abrahamo e che Satana aveva tenuta legata per ben diciotto anni?».</p>
<p class="C13 V17">E mentre egli diceva queste cose, tutti i suoi avversari erano svergognati, tutta la folla invece si rallegrava di tutte le opere gloriose da lui compiute.</p>
<p class="C13 V18">Quindi egli disse: «A cosa è simile il regno di Dio, e a che lo paragonerò?</p>
<p class="C13 V19">E' simile a un granel di senape che un uomo ha preso e gettato nel suo orto, poi è cresciuto ed è diventato un grande albero, e gli uccelli del cielo sono venuti a cercar riparo tra i suoi rami».</p>
<p class="C13 V20">Poi disse di nuovo: «A che paragonerò il regno di Dio?</p>
<p class="C13 V21">Esso è simile al lievito che una donna prende e ripone in tre stai di farina, finché sia tutta lievitata».</p>
<p class="C13 V22">Ed egli andava in giro per città e villaggi insegnando, e intanto si avvicinava a Gerusalemme.</p>
<p class="C13 V23">Or un tale gli chiese: «Signore, sono pochi coloro che si salvano?». Egli disse loro:</p>
<p class="C13 V24">«Sforzatevi di entrare per la porta stretta, perché vi dico che molti cercheranno di entrare e non potranno.</p>
<p class="C13 V25">Una volta che il padrone di casa si è alzato ed ha chiuso la porta, voi allora, stando di fuori, comincerete a bussare alla porta dicendo: Signore, Signore, aprici ma egli, rispondendo, vi dirà: «Io non so da dove venite».</p>
<p class="C13 V26">Allora comincerete a dire: «Noi abbiamo mangiato e bevuto in tua presenza, e tu hai insegnato nelle nostre piazze».</p>
<p class="C13 V27">Ma egli dirà: «Io vi dico che non so da dove venite, via da me voi tutti operatori d'iniquità</p>
<p class="C13 V28">Lí sarà pianto e stridor di denti, quando vedrete Abrahamo, Isacco, Giacobbe e tutti i profeti nel regno di Dio, mentre voi ne sarete cacciati fuori.</p>
<p class="C13 V29">Ne verranno da oriente e da occidente, da settentrione e da mezzogiorno, e sederanno a tavola nel regno di Dio.</p>
<p class="C13 V30">Ed ecco, vi sono alcuni fra gli ultimi che saranno i primi, e alcuni fra i primi che saranno gli ultimi».</p>
<p class="C13 V31">In quello stesso giorno alcuni farisei, vennero a dirgli: «Parti e vattene da qui perché Erode vuole ucciderti».</p>
<p class="C13 V32">Ed egli disse loro: «Andate a dire a quella volpe: «Ecco, oggi e domani io scaccio i demoni e compio guarigioni, e il terzo giorno giungo al termine della mia corsa».</p>
<p class="C13 V33">Ma oggi, domani e dopodomani devo camminare, perché non può essere che un profeta muoia fuori di Gerusalemme.</p>
<p class="C13 V34">Gerusalemme, Gerusalemme, che uccidi i profeti e lapidi coloro che ti sono mandati! Quante volte ho voluto a raccogliere i tuoi figli come la gallina raccoglie i suoi pulcini sotto le ali, ma voi non avete voluto!</p>
<p class="C13 V35">Ecco, la vostra casa vi è lasciata deserta. Or io vi dico che non mi vedrete piú finché venga il tempo in cui direte: «Benedetto colui che viene nel nome del Signore»».</p>
<p class="C14 V1">Or avvenne che, come egli entrò in casa di uno dei capi dei farisei in giorno di sabato per mangiare, essi lo osservavano;</p>
<p class="C14 V2">ed ecco, davanti a lui c'era un uomo idropico.</p>
<p class="C14 V3">E Gesú, rispondendo ai dottori della legge e ai farisei, disse: «E' lecito guarire in giorno di sabato?».</p>
<p class="C14 V4">Ma essi tacquero. Allora egli lo prese per mano, lo guarì e lo congedò.</p>
<p class="C14 V5">Poi, rispondendo loro disse: «Chi di voi se il suo asino o bue cade in un pozzo, non lo tira subito fuori in giorno di sabato?».</p>
<p class="C14 V6">Ma essi non gli potevano rispondere nulla in merito a queste cose.</p>
<p class="C14 V7">Ora, notando come essi sceglievano i primi posti a tavola, propose agli invitati questa parabola, dicendo:</p>
<p class="C14 V8">«Quando sei invitato a nozze da qualcuno, non metterti al primo posto, perché quel tale potrebbe aver invitato un altro piú importante di te,</p>
<p class="C14 V9">e chi ha invitato te e lui non venga a dirti: «Cedi il posto a questi». E allora tu, pieno di vergogna, non vada ad occupare l'ultimo posto.</p>
<p class="C14 V10">Ma quando sei invitato, va' a metterti all'ultimo posto affinché, venendo chi ti ha invitato, ti dica: «Amico, sali più su Allora ne avrai onore davanti a coloro che sono a tavola con te.</p>
<p class="C14 V11">Perché chiunque si innalza sarà abbassato e chi si abbassa sarà innalzato».</p>
<p class="C14 V12">Or egli disse a colui che lo aveva invitato: «Quando fai un pranzo o una cena, non chiamare i tuoi amici, né i tuoi fratelli, né i tuoi parenti, né i vicini ricchi, affinché essi non invitino a loro volta te, e ti sia reso il contraccambio.</p>
<p class="C14 V13">Ma quando fai un banchetto, chiama i mendicanti, i mutilati, gli zoppi, i ciechi;</p>
<p class="C14 V14">e sarai beato, perché essi non hanno modo di contraccambiarti; ma il contraccambio ti sarà reso alla risurrezione dei giusti».</p>
<p class="C14 V15">Or uno dei commensali, udite queste cose, gli disse: «Beato chi mangerà del pane nel regno di Dio».</p>
<p class="C14 V16">Allora Gesú gli disse: «Un uomo fece una gran cena e invitò molti;</p>
<p class="C14 V17">e, all'ora della cena, mandò il suo servo a dire agli invitati: «Venite, perché è già tutto pronto».</p>
<p class="C14 V18">Ma tutti allo stesso modo cominciarono a scusarsi. Il primo gli disse: «Ho comprato un podere e devo andare a vederlo; ti prego di scusarmi».</p>
<p class="C14 V19">E un altro disse: «Ho comprato cinque paia di buoi e vado a provarli; ti prego di scusarmi».</p>
<p class="C14 V20">Un altro ancora disse: «Ho preso moglie e perciò non posso venire».</p>
<p class="C14 V21">Cosí quel servo tornò e riferí queste cose al suo signore. Allora il padrone di casa, pieno di sdegno, disse al suo servo: «Presto, va' per le piazze e per le strade della città, conduci qua i mendicanti, i mutilati, gli zoppi e i ciechi».</p>
<p class="C14 V22">Poi il servo gli disse: «Signore, è stato fatto come hai comandato, ma c'è ancora posto».</p>
<p class="C14 V23">Allora il signore disse al servo: «Va' fuori per le vie e lungo le siepi e costringili ad entrare, affinché la mia casa sia piena.</p>
<p class="C14 V24">Perché io vi dico che nessuno di quegli uomini che erano stati invitati gusterà la mia cena"».</p>
<p class="C14 V25">Or grandi folle andavano a lui, ed egli si rivolse loro e disse:</p>
<p class="C14 V26">«Se uno viene a me e non odia suo padre e sua madre, moglie e figli fratelli e sorelle e perfino la sua propria vita, non può essere mio discepolo.</p>
<p class="C14 V27">E chiunque non porta la sua croce e mi segue, non può essere mio discepolo.</p>
<p class="C14 V28">Chi di voi infatti, volendo edificare una torre, non si siede prima a calcolarne il costo, per vedere se ha abbastanza per portarla a termine?</p>
<p class="C14 V29">Che talora, avendo posto il fondamento e non potendola finire, tutti coloro che la vedono non comincino a beffarsi di lui,</p>
<p class="C14 V30">dicendo: «Quest'uomo ha cominciato a costruire e non è stato capace di terminare».</p>
<p class="C14 V31">Ovvero quale re, andando a far guerra contro un altro re, non si siede prima a determinare se può con diecimila affrontare colui che gli viene contro con ventimila?</p>
<p class="C14 V32">Se no, mentre quello è ancora lontano, gli manda un'ambasciata per trattar la pace.</p>
<p class="C14 V33">Cosí dunque, ognuno di voi che non rinunzia a tutto ciò che ha, non può essere mio discepolo.</p>
<p class="C14 V34">Il sale è buono, ma se il sale diviene insipido, con che cosa gli si renderà il sapore?</p>
<p class="C14 V35">Esso non serve né per la terra, né per il concime, ma è gettato via. Chi ha orecchi da udire oda».</p>
<p class="C15 V1">Or tutti i Pubblicani e i peccatori, si accostavano a lui per udirlo.</p>
<p class="C15 V2">E i farisei e gli scribi mormoravano, dicendo: «Costui accoglie i peccatori e mangia con loro».</p>
<p class="C15 V3">Allora egli disse loro questa parabola:</p>
<p class="C15 V4">«Qual uomo fra voi, se ha cento pecore e ne perde una, non lascia le novantanove nel deserto e non va dietro alla perduta finché non la ritrova?</p>
<p class="C15 V5">E quando la ritrova, se la mette sulle spalle tutto contento;</p>
<p class="C15 V6">e, giunto a casa, convoca gli amici e i vicini e dice loro: «Rallegratevi con me perché ho ritrovato la mia pecora che era perduta</p>
<p class="C15 V7">Io vi dico che allo stesso modo vi sarà in cielo piú gioia per un solo peccatore che si ravvede, che per novantanove giusti che non hanno bisogno di ravvedimento.</p>
<p class="C15 V8">O quale donna, se ha dieci dramme, e ne perde una, non accende la lampada, non spazza la casa e non cerca accuratamente finché non la ritrova?</p>
<p class="C15 V9">E quando l'ha trovata, chiama insieme le amiche e le vicine, dicendo: «Rallegratevi con me, perché ho ritrovato la dramma che avevo perduta».</p>
<p class="C15 V10">Allo stesso modo vi dico, vi sarà gioia presso gli angeli di Dio per un solo peccatore che si ravvede».</p>
<p class="C15 V11">Disse ancora: «Un uomo aveva due figli.</p>
<p class="C15 V12">Il piú giovane di loro disse al padre: «Padre, dammi la parte dei beni che mi spetta». E il padre divise fra loro i beni.</p>
<p class="C15 V13">Pochi giorni dopo il figlio piú giovane, raccolta ogni cosa, se ne andò in un paese lontano e là dissipò le sue sostanze vivendo dissolutamente.</p>
<p class="C15 V14">Ma quando ebbe speso tutto, in quel paese sopraggiunse una grave carestia ed egli cominciò ad essere nel bisogno.</p>
<p class="C15 V15">Allora andò a mettersi con uno degli abitanti di quel paese, che lo mandò nei suoi campi a pascolare i porci.</p>
<p class="C15 V16">Ed egli desiderava riempire il ventre con le carrube che i porci mangiavano, ma nessuno gliene dava.</p>
<p class="C15 V17">Allora, rientrato in sé, disse: «Quanti lavoratori salariati di mio padre hanno pane in abbondanza, io invece muoio di fame!</p>
<p class="C15 V18">Mi leverò e andrò da mio padre, e gli dirò: Padre, ho peccato contro il cielo e davanti a te</p>
<p class="C15 V19">non sono piú degno di essere chiamato tuo figlio; trattami come uno dei tuoi lavoratori salariati</p>
<p class="C15 V20">Egli dunque si levò e andò da suo padre. Ma mentre era ancora lontano, suo padre lo vide e ne ebbe compassione; corse, gli si gettò al collo e lo baciò.</p>
<p class="C15 V21">E il figlio gli disse: «Padre, ho peccato contro il cielo e davanti a te e non sono piú degno di essere chiamato tuo figlio».</p>
<p class="C15 V22">Ma il padre disse ai suoi servi: «Portate qui la veste piú bella e rivestitelo, mettetegli un anello al dito e dei sandali ai piedi.</p>
<p class="C15 V23">Portate fuori il vitello ingrassato e ammazzatelo; mangiamo e rallegriamoci,</p>
<p class="C15 V24">perché questo mio figlio era morto ed è tornato in vita, era perduto ed è stato ritrovato". E si misero a fare grande festa.</p>
<p class="C15 V25">Or il suo figlio maggiore era nei campi; e come ritornava e giunse vicino a casa, udí la musica e le danze.</p>
<p class="C15 V26">Chiamato allora un servo, gli domandò cosa fosse tutto ciò.</p>
<p class="C15 V27">E quello gli disse: «E' tornato tuo fratello e tuo padre ha ammazzato il vitello ingrassato, perché lo ha riavuto sano salvo».</p>
<p class="C15 V28">Udito ciò, egli si adirò e non volle entrare; allora suo padre uscí e lo pregava di entrare.</p>
<p class="C15 V29">Ma egli, rispose al padre e disse: «Ecco, son già tanti anni che io ti servo e non ho mai trasgredito alcun tuo comandamento, eppure non mi hai mai dato un capretto per far festa con i miei amici.</p>
<p class="C15 V30">Ma quando è tornato questo tuo figlio, che ha divorato i tuoi beni con le meretrici, tu hai ammazzato per lui il vitello ingrassato</p>
<p class="C15 V31">Allora il padre gli disse: «Figlio, tu sei sempre con me, e ogni cosa mia è tua.</p>
<p class="C15 V32">Ma si doveva fare festa e rallegrarsi perché questo tuo fratello era morto ed è tornato in vita, era perduto ed è stato ritrovato"».</p>
<p class="C16 V1">Or egli disse ancora ai suoi discepoli: «Vi era un uomo ricco che aveva un fattore; e questi fu accusato davanti a lui di dissipare i suoi beni.</p>
<p class="C16 V2">Allora egli lo chiamò e gli disse: «Che cosa è questo che sento dire di te? Rendi ragione della tua amministrazione, perché tu non puoi piú essere mio fattore».</p>
<p class="C16 V3">E il fattore disse fra se stesso: «Che farò ora, dato che il mio padrone mi toglie l'amministrazione? A zappare non son capace, e a mendicare mi vergogno.</p>
<p class="C16 V4">Io so cosa fare affinché, quando io sarò rimosso dall'amministrazione, mi accolgano nelle loro case</p>
<p class="C16 V5">Chiamati dunque ad uno ad uno i debitori del suo padrone, disse al primo: «Quanto devi al mio padrone?</p>
<p class="C16 V6">Quello rispose: «Cento bati di olio». Allora egli gli disse: «Prendi la tua ricevuta, siedi e scrivi subito cinquanta».</p>
<p class="C16 V7">Poi disse ad un altro: «e tu quanto devi». Ed egli disse: «Cento cori di grano». Allora egli gli disse: «Prendi la tua ricevuta e scrivi ottanta».</p>
<p class="C16 V8">Il padrone lodò il fattore disonesto, perché aveva agito con avvedutezza, poiché i figli di questo mondo, nella loro generazione, sono piú avveduti dei figli della luce.</p>
<p class="C16 V9">Or io vi dico: Fatevi degli amici con le ricchezze ingiuste perché, quando esse verranno a mancare, vi ricevano nelle dimore eterne.</p>
<p class="C16 V10">Chi è fedele nel poco, è fedele anche nel molto; e chi è ingiusto nel poco, è ingiusto anche nel molto.</p>
<p class="C16 V11">Se dunque voi non siete stati fedeli nelle ricchezze ingiuste, chi vi affiderà le vere?</p>
<p class="C16 V12">E se non siete stati fedeli nelle ricchezze altrui, chi vi darà le vostre?</p>
<p class="C16 V13">Nessun servo può servire a due padroni; perché o odierà l'uno e amerà l'altro, o si affezionerà all'uno e disprezzerà l'altro; voi non potete servire a Dio e a mammona».</p>
<p class="C16 V14">Or i farisei, che erano amanti del denaro, udivano tutte queste cose e si beffavano di lui.</p>
<p class="C16 V15">Ed egli disse loro: «Voi siete quelli che giustificate voi stessi davanti agli uomini, ma Dio conosce i vostri cuori; poiché ciò che è grandemente stimato tra gli uomini è cosa abominevole davanti a Dio.</p>
<p class="C16 V16">La legge e i profeti arrivano fino a Giovanni; da allora in poi il regno di Dio è annunziato e ognuno si sforza di entrarvi.</p>
<p class="C16 V17">Ma è piú facile che passino il cielo e la terra, piuttosto che cada un sol apice della legge.</p>
<p class="C16 V18">Chiunque manda via la propria moglie e ne sposa un'altra, commette adulterio; e chiunque sposa una donna mandata via dal marito, commette adulterio».</p>
<p class="C16 V19">«Or vi era un uomo ricco, che si vestiva di porpora e bisso, e ogni giorno se la godeva splendidamente.</p>
<p class="C16 V20">Vi era anche un mendicante chiamato Lazzaro, che giaceva alla sua porta tutto coperto di piaghe ulcerose</p>
<p class="C16 V21">e desiderava saziarsi delle briciole che cadevano dalla tavola del ricco, e perfino i cani venivano a leccare le sue piaghe.</p>
<p class="C16 V22">Or avvenne che il mendicante morí e fu portato dagli angeli nel seno di Abrahamo; morí anche il ricco e fu sepolto.</p>
<p class="C16 V23">E, essendo tra i tormenti nell'inferno, alzò gli occhi e vide da lontano Abrahamo e Lazzaro nel suo seno.</p>
<p class="C16 V24">Allora, gridando, disse: «Padre Abrahamo, abbi pietà di me, e manda Lazzaro a intingere nell'acqua la punta del dito per rinfrescarmi la lingua, perché soffro terribilmente in questa fiamma</p>
<p class="C16 V25">Ma Abrahamo disse: «Figlio, ricordati che tu hai ricevuto i tuoi beni durante la tua vita e Lazzaro similmente i mali; ora invece egli è consolato e tu soffri.</p>
<p class="C16 V26">Oltre a tutto ciò, fra noi e voi è posto un grande baratro, in modo tale che coloro che vorrebbero da qui passare a voi non possono; cosí pure nessuno può passare di là a noi</p>
<p class="C16 V27">Ma quello disse: «Ti prego dunque, o padre, di mandarlo a casa di mio padre,</p>
<p class="C16 V28">perché io ho cinque fratelli, affinché li avverta severamente, e cosí non vengano anch'essi in questo luogo di tormento.</p>
<p class="C16 V29">Abrahamo rispose: «hanno Mosé e i profeti, ascoltino quelli».</p>
<p class="C16 V30">Quello disse: «No, padre Abrahamo, ma se qualcuno dai morti andrà da loro, si ravvederanno».</p>
<p class="C16 V31">Allora egli gli disse: «se non ascoltano Mosé e i profeti, non crederanno neppure se uno risuscitasse dai morti»».</p>
<p class="C17 V1">Or egli disse ai suoi discepoli: «è impossibile che non avvengano scandali; ma guai a colui per colpa del quale avvengono!</p>
<p class="C17 V2">Sarebbe meglio per lui che gli fosse messa al collo una macina da mulino e fosse gettato nel mare, piuttosto che scandalizzare uno solo di questi piccoli.</p>
<p class="C17 V3">State attenti a voi stessi! Se tuo fratello pecca contro di te, riprendilo; e se si pente, perdonagli.</p>
<p class="C17 V4">E se anche peccasse sette volte al giorno contro di te, e sette volte al giorno ritorna a te, dicendo: «Mi pento», perdonagli».</p>
<p class="C17 V5">Allora gli apostoli dissero al Signore: «Accresci a noi la fede».</p>
<p class="C17 V6">E il Signore disse: «Se aveste tanta fede quanto un granel di senape, potreste dire a questo gelso: «sradicati e trapiantati in mare» ed esso vi ubbidirebbe.</p>
<p class="C17 V7">Ora chi di voi, se ha un servo ad arare o a pascolare il gregge gli dirà quando è tornato a casa dai campi: «Vieni subito a metterti a tavola»?</p>
<p class="C17 V8">Non gli dirà piuttosto: «Preparami la cena, rimboccati le vesti e servimi affinché io abbia mangiato e bevuto, poi mangerai e berrai tu</p>
<p class="C17 V9">Ringrazierà forse quel servo perché ha fatto le cose che gli erano state comandate? Non lo penso.</p>
<p class="C17 V10">Cosí anche voi, quando avrete fatto tutte le cose che vi sono comandate, dite: «Siamo servi inutili. Abbiamo fatto ciò che dovevamo fare».</p>
<p class="C17 V11">Or avvenne che, nel suo cammino verso Gerusalemme, egli passò attraverso la Samaria e la Galilea.</p>
<p class="C17 V12">E, come egli entrava in un certo villaggio, gli vennero incontro dieci uomini lebbrosi, i quali si fermarono a distanza,</p>
<p class="C17 V13">e alzarono la voce, dicendo: «Maestro, Gesú, abbi pietà di noi».</p>
<p class="C17 V14">Ed egli, vedutili, disse loro: «Andate a mostrarvi ai sacerdoti». E avvenne che, mentre se ne andavano, furono mondati.</p>
<p class="C17 V15">E uno di loro, vedendosi guarito, tornò indietro glorificando Dio ad alta voce.</p>
<p class="C17 V16">E si gettò con la faccia a terra ai piedi di Gesú, ringraziandolo. Or questi era un Samaritano.</p>
<p class="C17 V17">Gesú allora prese a dire: «Non sono stati guariti tutti e dieci? Dove sono gli altri nove?</p>
<p class="C17 V18">Non si è trovato nessuno che sia ritornato per dare gloria a Dio, se non questo straniero?».</p>
<p class="C17 V19">E disse a questi: «Alzati e va la tua fede a ti ha guarito».</p>
<p class="C17 V20">Ora, interrogato dai farisei sul quando verrebbe il regno di Dio, rispose loro e disse: «Il regno di Dio non viene in maniera che si possa osservare</p>
<p class="C17 V21">né si dirà: «Eccolo quí» o: «Eccolo là», poiché, ecco, il regno di Dio è dentro di voi».</p>
<p class="C17 V22">Poi disse ai suoi discepoli: «Verranno i giorni in cui desidererete vedere uno dei giorni del Figlio dell'uomo, ma non lo vedrete.</p>
<p class="C17 V23">E vi si dirà: «Eccolo quí» o: «Eccolo là» non vi andate e non li seguite.</p>
<p class="C17 V24">Perché come il lampo che, guizzando da una estremità all'altra del cielo, illumina ogni cosa, cosí sarà anche il Figlio dell'uomo nel suo giorno.</p>
<p class="C17 V25">Ma prima è necessario che egli soffra molte cose e sia rigettato da questa generazione.</p>
<p class="C17 V26">E, come avvenne ai giorni di Noé, cosí avverrà anche nei giorni del Figlio dell'uomo.</p>
<p class="C17 V27">Le persone mangiavano, bevevano, si ammogliavano e si maritavano, fino al giorno in cui Noé entrò nell'arca, e venne il diluvio e li fece perire tutti.</p>
<p class="C17 V28">Lo stesso avvenne anche ai giorni di Lot: la gente mangiava, beveva, comperava, vendeva, piantava ed edificava;</p>
<p class="C17 V29">ma nel giorno in cui Lot uscí da Sodoma, piovve dal cielo fuoco e zolfo e li fece perire tutti.</p>
<p class="C17 V30">Cosí sarà nel giorno in cui il Figlio dell'uomo sarà manifestato.</p>
<p class="C17 V31">In quel giorno chi si troverà sul tetto della casa, non scenda in casa a prendere le sue cose; cosí pure chi si troverà nei campi, non torni indietro.</p>
<p class="C17 V32">Ricordatevi della moglie di Lot,</p>
<p class="C17 V33">Chi cercherà di salvare la propria vita, la perderà; ma chi la perderà, la salverà.</p>
<p class="C17 V34">Io Vi dico: In quella notte due saranno in un letto; l'uno sarà preso e l'altro lasciato,</p>
<p class="C17 V35">Due donne macineranno insieme; l'una sarà presa e l'altra lasciata.</p>
<p class="C17 V36">Due uomini saranno nei campi; l'uno sarà preso e l'altro lasciato».</p>
<p class="C17 V37">I discepoli allora, rispondendo, gli dissero: «Dove Signore?» Ed egli disse loro: «Dove sarà il corpo, là si raduneranno le aquile»,</p>
<p class="C18 V1">Poi propose loro ancora una parabola, per mostrare che bisogna continuamente pregare senza stancarsi,</p>
<p class="C18 V2">dicendo: «C'era in una città un giudice che non temeva Dio e non aveva rispetto per alcun uomo.</p>
<p class="C18 V3">Or in quella stessa città c'era una vedova che andava da lui, dicendo: «Fammi giustizia del mio avversario».</p>
<p class="C18 V4">Per un certo tempo egli si rifiutò di farlo, ma poi disse fra sé: «Anche se non temo Dio e non ho rispetto per alcun uomo,</p>
<p class="C18 V5">tuttavia, poiché questa vedova continua a infastidirmi, le farò giustizia perché a forza di venire, alla fine non mi esaurisca"».</p>
<p class="C18 V6">E il Signore disse: «Ascoltate ciò che dice il giudice iniquo.</p>
<p class="C18 V7">Non vendicherà Dio i suoi eletti che gridano a lui giorno e notte. Tarderà egli forse a intervenire a loro favore?</p>
<p class="C18 V8">Sí, io vi dico che li vendicherà prontamente. Ma quando il Figlio dell'uomo verrà, troverà la fede sulla terra?».</p>
<p class="C18 V9">Disse ancora questa parabola per certuni che presumevano di essere giusti e disprezzavano gli altri.</p>
<p class="C18 V10">«Due uomini salirono al tempio per pregare; uno era fariseo e l'altro pubblicano</p>
<p class="C18 V11">Il fariseo, stando in piedi, dentro di sé pregava cosí: «O Dio, ti ringrazio che non sono come gli altri uomini, rapaci, ingiusti, adulteri, e neppure come quel pubblicano.</p>
<p class="C18 V12">Io digiuno due volte la settimana e pago la decima di tutto ciò che possiedo".</p>
<p class="C18 V13">Il pubblicano invece, stando lontano, non ardiva neppure alzare gli occhi al cielo; ma si batteva il petto, dicendo: «O Dio, sii placato verso me peccatore»,</p>
<p class="C18 V14">Io vi dico che questi, e non l'altro, ritornò a casa sua giustificato, perché chiunque si innalza sarà abbassato e chi si abbassa sarà innalzato»,</p>
<p class="C18 V15">Gli presentarono anche dei piccoli fanciulli perché li toccasse; ma i discepoli, vedendo ciò, li sgridavano.</p>
<p class="C18 V16">Gesú allora, chiamati a sé i fanciulli, disse: «Lasciate che i piccoli fanciulli vengano a me e non glielo impedite, perché di tali è il regno di Dio.</p>
<p class="C18 V17">In verità vi dico che chi non riceve il regno di Dio come un piccolo fanciullo, non vi entrerà».</p>
<p class="C18 V18">Uno dei capi lo interrogò, dicendo: «Maestro buono, che devo fare per ereditare la vita eterna?».</p>
<p class="C18 V19">E Gesú gli disse: «Perché mi chiami buono? Nessuno è buono, tranne uno solo, cioè Dio.</p>
<p class="C18 V20">Tu conosci i comandamenti: «Non commettere adulterio, non uccidere, non rubare, non dire falsa testimonianza, onora tuo padre e tua madre»».</p>
<p class="C18 V21">E colui disse: «Tutte queste cose le ho osservate fin dalla mia giovinezza».</p>
<p class="C18 V22">Udito ciò, Gesú gli disse: «Ti manca ancora una cosa: vendi tutto quello che hai e dallo ai poveri e avrai un tesoro nel cielo, poi vieni e seguimi».</p>
<p class="C18 V23">Ma egli, udite queste cose, si rattristò grandemente, perché era molto ricco.</p>
<p class="C18 V24">Allora Gesú, visto che si era molto rattristato, disse «Quanto è difficile per coloro che hanno delle ricchezze entrare nel regno di Dio!</p>
<p class="C18 V25">Perché è piú facile che un cammello passi attraverso la cruna di un ago, che un ricco entri nel regno di Dio».</p>
<p class="C18 V26">E quelli che l'udivano dissero: «Chi dunque può essere salvato?».</p>
<p class="C18 V27">Ma egli disse: «Le cose impossibili agli uomini, sono possibili a Dio».</p>
<p class="C18 V28">Poi Pietro disse: «Ecco, noi abbiamo lasciato ogni cosa e ti abbiamo seguito».</p>
<p class="C18 V29">Ed egli disse loro: «In verità vi dico che non c'è nessuno che abbia lasciato casa o genitori o fratelli o moglie o figli, per il regno di Dio,</p>
<p class="C18 V30">che non ne riceva molte volte tanto in questo tempo, e nell'età a venire la vita eterna».</p>
<p class="C18 V31">Poi prese con sé i dodici e disse loro: «Ecco, noi saliamo a Gerusalemme, e tutte le cose scritte dai profeti riguardo al Figlio dell'uomo si compiranno.</p>
<p class="C18 V32">Egli infatti sarà consegnato in mano dei gentili, sarà schernito e oltraggiato e gli sarà sputato addosso.</p>
<p class="C18 V33">E, dopo averlo flagellato, lo uccideranno; ma il terzo giorno risusciterà».</p>
<p class="C18 V34">Ma essi non compresero nulla di tutto ciò: questo parlare era per loro oscuro e non capivano le cose che erano state loro dette.</p>
<p class="C18 V35">Ora, come egli si avvicinava a Gerico, un cieco era seduto lungo la strada. mendicando;</p>
<p class="C18 V36">sentendo passare la folla domandò che cosa fosse;</p>
<p class="C18 V37">gli risposero che stava passando Gesú, il Nazareno.</p>
<p class="C18 V38">Allora egli gridò, dicendo: «Gesú, Figlio di Davide, abbi pietà di me».</p>
<p class="C18 V39">Quelli che camminavano davanti lo sgridavano perché tacesse, ma lui gridava ancora piú forte: «Figlio di Davide, abbi pietà di me».</p>
<p class="C18 V40">Allora Gesú, fermatosi, ordinò che gli fosse condotto e, quando gli fu vicino, lo interrogò,</p>
<p class="C18 V41">dicendo: «Cosa vuoi che io ti faccia?». Ed egli disse: «Signore, che io recuperi la vista».</p>
<p class="C18 V42">E Gesú gli disse: «Recupera la vista; la tua fede ti ha guarito».</p>
<p class="C18 V43">All'istante egli recuperò la vista e lo seguiva glorificando Dio; e tutto il popolo, vedendo questo, diede lode a Dio.</p>
<p class="C19 V1">Poi Gesú, entrato in Gerico, l'attraversava;</p>
<p class="C19 V2">ed ecco un uomo, chiamato Zaccheo il quale era il capo dei pubblicani ed era ricco.</p>
<p class="C19 V3">Egli cercava di vedere chi fosse Gesú, ma non poteva a motivo della folla, perché era piccolo di statura.</p>
<p class="C19 V4">Allora corse avanti e salí su un sicomoro per vederlo, perché egli doveva passare di là.</p>
<p class="C19 V5">E, quando Gesú arrivò in quel luogo alzò gli occhi, lo vide e gli disse: «Zaccheo, scendi giú subito, perché oggi devo fermarmi in casa tua».</p>
<p class="C19 V6">Ed egli scese in fretta e lo ricevette con gioia.</p>
<p class="C19 V7">Vedendo ciò, tutti mormoravano, dicendo: «Egli è andato ad alloggiare in casa di un uomo peccatore».</p>
<p class="C19 V8">Ma Zaccheo si alzò e disse al Signore: «Signore, io do la metà dei miei beni ai poveri e, se ho defraudato qualcuno di qualcosa, gli restituirò quattro volte tanto».</p>
<p class="C19 V9">E Gesú gli disse: «Oggi la salvezza è entrata in questa casa, perché anche costui è figlio d'Abrahamo.</p>
<p class="C19 V10">Perché il Figlio dell'uomo è venuto a cercare e a salvare ciò che era perduto».</p>
<p class="C19 V11">E, mentre essi ascoltavano queste cose, Gesú proseguí a raccontare una parabola, perché era vicino a Gerusalemme, ed essi pensavano che il regno di Dio dovesse manifestarsi subito.</p>
<p class="C19 V12">Disse dunque: «Un uomo nobile andò in un paese lontano, per ricevere l'investitura di un regno e poi tornare.</p>
<p class="C19 V13">E, chiamati a sé dieci suoi servi, diede loro dieci mine, e disse loro: «Trafficate fino al mio ritorno».</p>
<p class="C19 V14">Ma i suoi cittadini lo odiavano e gli mandarono dietro un'ambasciata, dicendo: «Non vogliamo che costui regni su di noi».</p>
<p class="C19 V15">Ora, quando fu di ritorno, dopo aver ricevuto l'investitura del regno fece chiamare quei servi ai quali aveva dato il denaro per sapere quanto ciascuno avesse guadagnato trafficando.</p>
<p class="C19 V16">Allora si fece avanti il primo e disse: «Signore, la tua mina ha fruttato altre dieci mine»;</p>
<p class="C19 V17">ed egli disse: «Bene, servo buono poiché sei stato fedele in cosa minima, ricevi il governo su dieci città</p>
<p class="C19 V18">Venne poi il secondo, dicendo: «Signore, la tua mina ha fruttato altre cinque mine»;</p>
<p class="C19 V19">ed egli disse anche a costui: «Tu pure sii capo di cinque città».</p>
<p class="C19 V20">Venne poi un altro, che disse: «Signore, ecco la tua mina che ho tenuta riposta in un fazzoletto</p>
<p class="C19 V21">perché ho avuto paura di te, che sei un uomo severo; tu prendi ciò che non hai depositato e mieti ciò che non hai seminato".</p>
<p class="C19 V22">E il suo signore gli disse: «Ti giudicherò dalle tue stesse parole, malvagio servo; tu sapevi che sono un uomo duro, che prendo ciò che non ho depositato e mieto ciò che non ho seminato;</p>
<p class="C19 V23">perché non hai depositato il mio denaro in banca; cosí, al mio ritorno, lo avrei riscosso con l'interesse?"</p>
<p class="C19 V24">Disse poi ai presenti: «Toglietegli la mina e datela a colui che ha dieci mine».</p>
<p class="C19 V25">Ed essi gli dissero: «Signore, egli ha dieci mine».</p>
<p class="C19 V26">"Poiché io vi dico che a chi ha sarà dato; ma a chi non ha sarà tolto anche quello che ha.</p>
<p class="C19 V27">Inoltre, conducete qui i miei nemici, che non hanno voluto che io regnassi su di loro e uccideteli alla mia presenza.</p>
<p class="C19 V28">Dopo aver detto queste cose, egli andava avanti salendo a Gerusalemme.</p>
<p class="C19 V29">E, come fu vicino a Betfage e a Betania, presso il monte detto degli Ulivi, mandò due dei suoi discepoli,</p>
<p class="C19 V30">dicendo: «Andate nel villaggio di fronte, entrando nel quale troverete un puledro di asino legato, su cui nessun uomo è mai salito; scioglietelo e conducetelo qui.</p>
<p class="C19 V31">E se qualcuno vi domanda perché lo sciogliete, direte loro cosí: «Il Signore ne ha bisogno»».</p>
<p class="C19 V32">E quelli che erano stati mandati andarono e trovarono come egli aveva loro detto.</p>
<p class="C19 V33">E, mentre scioglievano il puledro, i suoi padroni dissero loro: «Perché sciogliete il puledro?».</p>
<p class="C19 V34">Ed essi dissero: «Il Signore ne ha bisogno».</p>
<p class="C19 V35">Lo condussero allora da Gesú e, gettate le loro vesti sopra il puledro, vi fecero montare Gesú.</p>
<p class="C19 V36">E, mentre egli avanzava, stendevano le loro vesti sulla strada.</p>
<p class="C19 V37">E, quando egli fu vicino alla discesa del monte degli Ulivi, tutta la folla dei discepoli iniziò con gioia a lodare Dio a gran voce per tutte le opere potenti che avevano visto,</p>
<p class="C19 V38">dicendo: «Benedetto il Re che viene nel nome del Signore; pace in cielo e gloria nei luoghi altissimi».</p>
<p class="C19 V39">E alcuni farisei fra la folla gli dissero: «Maestro, sgrida i tuoi discepoli!».</p>
<p class="C19 V40">Ed egli, rispondendo, disse loro: «Io vi dico che se costoro tacessero, griderebbero le pietre».</p>
<p class="C19 V41">E come egli si avvicinava, vide la città e pianse a su di essa,</p>
<p class="C19 V42">dicendo: «Oh, se tu, proprio tu, avessi riconosciuto almeno in questo tuo giorno le cose necessarie alla tua pace! Ma ora esse sono nascoste agli occhi tuoi.</p>
<p class="C19 V43">Poiché verranno sopra di te dei giorni in cui i tuoi nemici ti circonderanno di trincee, ti accerchieranno e ti assedieranno da ogni parte.</p>
<p class="C19 V44">E abbatteranno te e i tuoi figli dentro di te; e non lasceranno in te pietra su pietra perché tu non hai riconosciuto il tempo in cui sei stata visitata».</p>
<p class="C19 V45">Poi, entrato nel tempio, cominciò a cacciarne fuori coloro che vendevano e comperavano,</p>
<p class="C19 V46">dicendo loro: «Sta scritto: «La mia casa è casa di preghiera, ma voi ne avete fatto un covo di ladroni»».</p>
<p class="C19 V47">Ogni giorno egli insegnava nel tempio. E i capi dei sacerdoti, gli scribi e i capi del popolo cercavano di farlo morire.</p>
<p class="C19 V48">Ma non riuscivano a decidere che cosa fare, perché tutto il popolo lo ascoltava pendendo dalle sue labbra.</p>
<p class="C20 V1">E in uno di quei giorni avvenne che, mentre egli istruiva il popolo nel tempio e predicava l'evangelo, sopraggiunsero i capi dei sacerdoti e gli scribi, con gli anziani,</p>
<p class="C20 V2">e gli dissero: «Dicci con quale autorità fai queste cose; o, chi è colui che ti ha dato questa autorità?».</p>
<p class="C20 V3">Ed egli, rispondendo, disse loro: «Anch'io vi domanderò una cosa, e voi rispondetemi.</p>
<p class="C20 V4">Il battesimo di Giovanni veniva dal cielo o dagli uomini?».</p>
<p class="C20 V5">Ed essi ragionavano fra loro, dicendo: «Se diciamo dal cielo, egli ci dirà: «Perché dunque non gli avete creduto?».</p>
<p class="C20 V6">Se invece diciamo dagli uomini, tutto il popolo ci lapiderà perché è convinto che Giovanni era un profeta».</p>
<p class="C20 V7">Risposero dunque che non sapevano da dove venisse.</p>
<p class="C20 V8">Allora Gesú disse loro: «Neppure io vi dirò con quale autorità faccio queste cose».</p>
<p class="C20 V9">Poi cominciò a raccontare al popolo questa parabola: «Un uomo piantò una vigna, l'affidò a certi vignaioli e se ne andò lontano per lungo tempo.</p>
<p class="C20 V10">Al tempo del raccolto, mandò un servo da quei vignaioli perché gli dessero la sua parte del frutto della vigna; ma i vignaioli, battutolo, lo rimandarono a mani vuote.</p>
<p class="C20 V11">Egli mandò di nuovo un altro servo ma essi, dopo aver battuto e insultato anche questo, lo rimandarono a mani vuote.</p>
<p class="C20 V12">Egli ne mandò ancora un terzo, ma essi ferirono anche questo e lo cacciarono.</p>
<p class="C20 V13">Allora il padrone della vigna disse: «Che devo fare? Manderò il mio amato figlio. Forse, vedendo lui, lo rispetteranno!».</p>
<p class="C20 V14">Ma i vignaioli, quando lo videro, dissero tra di loro: «Costui è l'erede; venite, uccidiamolo affinché l'eredità diventi nostra».</p>
<p class="C20 V15">Cosí cacciatolo fuori dalla vigna, lo uccisero. Che farà dunque a costoro il padrone della vigna?</p>
<p class="C20 V16">Egli verrà, sterminerà quei vignaioli, e darà la vigna ad altri». Ma essi, udito ciò, dissero: «Cosí non sia».</p>
<p class="C20 V17">Allora egli, guardandoli in faccia, disse: «Che cosa è dunque ciò che sta scritto: «La pietra che gli edificatori hanno rigettata è diventata la testata d'angolo»?</p>
<p class="C20 V18">Chiunque cadrà su questo sasso si sfracellerà, e colui sul quale esso cadrà sarà stritolato».</p>
<p class="C20 V19">In quello stesso momento, i capi dei sacerdoti e gli scribi, cercarono di mettergli le mani addosso, perché avevano compreso che aveva raccontato quella parabola per loro, ma temettero il popolo.</p>
<p class="C20 V20">Essi lo osservavano attentamente e gli mandarono degli istigatori che, fingendosi giusti, lo sorprendessero in fallo in un suo discorso, per poi consegnarlo al potere e all'autorità del governatore.</p>
<p class="C20 V21">Costoro lo interrogarono, dicendo: «Maestro, noi sappiamo che tu parli e insegni rettamente e che non usi alcuna parzialità ma insegni la via di Dio in verità.</p>
<p class="C20 V22">Ci è lecito pagare il tributo a Cesare o no?».</p>
<p class="C20 V23">Ma egli, accortosi della loro malizia, disse loro: «Perché mi tentate?</p>
<p class="C20 V24">Mostratemi un denaro: di chi è l'immagine e l'iscrizione che porta?». Ed essi, rispondendo, dissero: «Di Cesare».</p>
<p class="C20 V25">Allora egli disse loro: «Rendete dunque a Cesare ciò che è di Cesare, e a Dio ciò che è di Dio».</p>
<p class="C20 V26">E cosí non poterono coglierlo in fallo nel suo discorso davanti al popolo e, meravigliati della sua risposta, tacquero.</p>
<p class="C20 V27">Or gli si accostarono alcuni sadducei, i quali negano che vi sia la risurrezione, e lo interrogarono,</p>
<p class="C20 V28">dicendo: «Maestro, Mosé ci ha scritto che se il fratello di qualcuno muore avendo moglie e muore senza figli, il suo fratello prenda la moglie e susciti una discendenza a suo fratello.</p>
<p class="C20 V29">Or vi furono sette fratelli; il primo prese moglie e morí senza lasciare figli.</p>
<p class="C20 V30">Il secondo la prese come moglie, e morí anch'egli senza lasciare figli.</p>
<p class="C20 V31">La prese poi il terzo; e cosí tutti e sette morirono senza lasciare figli.</p>
<p class="C20 V32">Dopo tutti, morí anche la donna.</p>
<p class="C20 V33">Nella risurrezione, dunque, di chi sarà moglie? Poiché tutti e sette l'hanno avuta per moglie».</p>
<p class="C20 V34">E Gesú, rispondendo, disse loro: «I figli di questa età si sposano e si maritano</p>
<p class="C20 V35">ma coloro che sono ritenuti degni di ottenere l'altra età e la risurrezione dei morti, non si sposano né si maritano;</p>
<p class="C20 V36">essi infatti non possono piú morire, perché sono come gli angeli e sono figli di Dio, essendo figli della risurrezione.</p>
<p class="C20 V37">E che i morti risuscitino, lo ha dichiarato Mosé stesso nel passo del roveto, quando chiama Signore, il Dio di Abrahamo, il Dio di Isacco e il Dio di Giacobbe.</p>
<p class="C20 V38">Or egli non è il Dio dei morti ma dei viventi, poiché tutti vivono per lui».</p>
<p class="C20 V39">Allora alcuni degli scribi presero la parola e dissero: «Maestro, hai detto bene».</p>
<p class="C20 V40">E non ardirono piú fargli alcuna domanda.</p>
<p class="C20 V41">Ed egli disse loro: «Come mai dicono che il Cristo è Figlio di Davide?</p>
<p class="C20 V42">Nel libro dei Salmi Davide stesso dice: «Il Signore ha detto al mio Signore: Siedi alla mia destra,</p>
<p class="C20 V43">finché io abbia posto i tuoi nemici come sgabello dei tuoi piedi".</p>
<p class="C20 V44">Davide dunque lo chiama Signore come può essere suo figlio?».</p>
<p class="C20 V45">Ora, mentre tutto il popolo stava ascoltando, egli disse ai suoi discepoli:</p>
<p class="C20 V46">«Guardatevi dagli scribi, i quali passeggiano volentieri in lunghe vesti e amano i saluti nelle piazze, i primi seggi nelle sinagoghe e i primi posti nei conviti;</p>
<p class="C20 V47">essi divorano le case delle vedove e fanno lunghe preghiere per farsi vedere. Essi riceveranno una piú dura condanna».</p>
<p class="C21 V1">Poi Gesú alzò gli occhi e vide i ricchi che gettavano i loro doni nella cassa del tesoro,</p>
<p class="C21 V2">e vide anche una povera vedova che vi gettava due spiccioli,</p>
<p class="C21 V3">e disse: «In verità io vi dico che questa povera vedova ha gettato piú di tutti gli altri.</p>
<p class="C21 V4">Tutti costoro infatti hanno gettato nelle offerte per la casa di Dio del loro superfluo, ma costei vi ha gettato nella sua povertà tutto quello che aveva per vivere».</p>
<p class="C21 V5">Poi, come alcuni parlavano del tempio e facevano notare che era adorno di belle pietre e di offerte, egli disse:</p>
<p class="C21 V6">«Di tutte queste cose che ammirate, verranno i giorni in cui non sarà lasciata pietra su pietra che non sia diroccata».</p>
<p class="C21 V7">Essi allora lo interrogarono dicendo: «Maestro, quando avverranno dunque queste cose e quale sarà il segno che queste cose stanno per compiersi?».</p>
<p class="C21 V8">Ed egli disse: «Guardate di non essere ingannati, perché molti verranno nel mio nome, dicendo: «Sono io» e: «Il tempo è giunto». Non andate dunque dietro a loro.</p>
<p class="C21 V9">Quando poi sentirete parlare di guerre e di tumulti, non vi spaventate perché queste cose devono prima avvenire, ma non verrà subito la fine».</p>
<p class="C21 V10">Allora disse loro: «Si solleverà nazione contro nazione e regno contro regno;</p>
<p class="C21 V11">e vi saranno grandi terremoti, carestie e pestilenze in vari luoghi vi saranno anche dei fenomeni spaventevoli e grandi segni dal cielo.</p>
<p class="C21 V12">Ma prima di tutte queste cose, vi metteranno le mani addosso e vi perseguiteranno, consegnandovi alle sinagoghe e mettendovi in prigione; e sarete portati davanti ai re e ai governatori a causa del mio nome;</p>
<p class="C21 V13">ma questo vi darà occasione di testimoniare.</p>
<p class="C21 V14">Mettetevi dunque in cuore di non premeditare come rispondere a vostra difesa,</p>
<p class="C21 V15">perché io vi darò una favella e una sapienza a cui tutti i vostri avversari non potranno contraddire o resistere.</p>
<p class="C21 V16">Or voi sarete traditi anche dai genitori, dai fratelli, dai parenti e dagli amici; e faranno morire alcuni di voi.</p>
<p class="C21 V17">E sarete odiati da tutti a causa del mio nome.</p>
<p class="C21 V18">Ma neppure un capello del vostro capo perirà.</p>
<p class="C21 V19">Nella vostra perseveranza guadagnerete le anime vostre».</p>
<p class="C21 V20">«Ora, quando vedrete Gerusalemme circondata da eserciti, sappiate che allora la sua desolazione è vicina.</p>
<p class="C21 V21">Allora, coloro che sono nella Giudea fuggano sui monti; e coloro che sono in città se ne allontanino; e coloro che sono nei campi non entrino in essa.</p>
<p class="C21 V22">Poiché questi sono giorni di vendetta, affinché tutte le cose che sono scritte siano adempiute.</p>
<p class="C21 V23">Guai alle donne incinte e a quelle che allatteranno in quei giorni, perché vi sarà grande avversità nel paese e ira su questo popolo.</p>
<p class="C21 V24">Ed essi cadranno sotto il taglio della spada, e saranno condotti prigionieri fra tutte le nazioni; e Gerusalemme sarà calpestata dai gentili, finché i tempi dei gentili siano compiuti».</p>
<p class="C21 V25">«E vi saranno dei segni nel sole, nella luna e nelle stelle, e sulla terra angoscia di popoli, nello smarrimento al fragore del mare e dei flutti;</p>
<p class="C21 V26">gli uomini verranno meno dalla paura e dall'attesa delle cose che si abbatteranno sul mondo, perché le potenze dei cieli saranno scrollate.</p>
<p class="C21 V27">Allora vedranno il Figlio dell'uomo venire su una nuvola con potenza e grande gloria.</p>
<p class="C21 V28">Ora, quando queste cose cominceranno ad accadere, guardate in alto e alzate le vostre teste, perché la vostra redenzione è vicina».</p>
<p class="C21 V29">Poi disse loro una parabola: «Osservate il fico e tutti gli alberi.</p>
<p class="C21 V30">Quando essi cominciano a mettere i germogli, vedendoli, voi stessi riconoscete che l'estate è vicina;</p>
<p class="C21 V31">cosí anche voi, quando vedrete accadere queste cose, sappiate che il regno di Dio è vicino.</p>
<p class="C21 V32">In verità io vi dico che questa generazione non passerà finché tutte queste cose non siano accadute.</p>
<p class="C21 V33">Il cielo e la terra passeranno, ma le mie parole non passeranno».</p>
<p class="C21 V34">«Or fate attenzione che talora i vostri cuori non siano aggravati da gozzoviglie da ubriachezza e dalle preoccupazioni di questa vita, e che quel giorno vi piombi addosso all'improvviso.</p>
<p class="C21 V35">Perché verrà come un laccio su tutti quelli che abitano sulla faccia di tutta la terra.</p>
<p class="C21 V36">Vegliate dunque, pregando in ogni tempo, affinché siate ritenuti degni di scampare a tutte queste cose che stanno per accadere e di comparire davanti al Figlio dell'uomo».</p>
<p class="C21 V37">Durante il giorno egli insegnava nel tempio, e la notte usciva e la trascorreva all'aperto sul monte degli Ulivi.</p>
<p class="C21 V38">E tutto il popolo, al mattino presto veniva da lui nel tempio per ascoltarlo.</p>
<p class="C22 V1">Si avvicinava intanto la festa degli Azzimi, detta Pasqua.</p>
<p class="C22 V2">Ed i capi dei sacerdoti e gli scribi cercavano come farlo morire, poiché temevano il popolo.</p>
<p class="C22 V3">Or Satana entrò in Giuda, soprannominato Iscariota, che era nel numero dei dodici.</p>
<p class="C22 V4">Cosí egli andò ad accordarsi con i capi dei sacerdoti e con i magistrati sul come tradirlo.</p>
<p class="C22 V5">Ed essi se ne rallegrarono e convennero di dargli del denaro.</p>
<p class="C22 V6">Ed egli acconsentí, e cercava l'opportunità di consegnarlo nelle loro mani di nascosto dalla folla.</p>
<p class="C22 V7">Or venne il giorno degli Azzimi, nel quale si doveva sacrificare la Pasqua.</p>
<p class="C22 V8">E Gesú mandò Pietro e Giovanni, dicendo: «Andate e preparate la Pasqua per noi, affinché la possiamo mangiare».</p>
<p class="C22 V9">Ed essi gli dissero: «Dove vuoi che la prepariamo?».</p>
<p class="C22 V10">Allora egli disse loro: «Ecco, quando entrerete in città, vi verrà incontro un uomo che porta una brocca d'acqua; seguitelo nella casa dove entrerà.</p>
<p class="C22 V11">Dite quindi al padrone di casa: «Il Maestro ti manda a dire: Dov'è la sala, nella quale posso mangiare la Pasqua con i miei discepoli?»</p>
<p class="C22 V12">Allora egli vi mostrerà una grande sala arredata; là preparerete la Pasqua».</p>
<p class="C22 V13">Andati dunque, essi trovarono come aveva loro detto e prepararono la Pasqua.</p>
<p class="C22 V14">E, quando giunse l'ora, egli si mise a tavola e i dodici apostoli con lui.</p>
<p class="C22 V15">Allora egli disse loro: «Ho grandemente desiderato di mangiare questa Pasqua con voi prima di soffrire,</p>
<p class="C22 V16">poiché io vi dico che non ne mangerò piú finché abbia il suo compimento nel regno di Dio».</p>
<p class="C22 V17">Poi prese il calice, rese grazie e disse: «Prendete questo e dividetelo fra di voi,</p>
<p class="C22 V18">perché io vi dico che non berrò piú del frutto della vigna, finché il regno di Dio sia venuto».</p>
<p class="C22 V19">Poi, preso il pane, rese grazie, lo spezzò e lo diede loro dicendo: «Questo è il mio corpo, che è dato per voi; fate questo in memoria di me»</p>
<p class="C22 V20">Cosí pure, dopo aver cenato, prese il calice dicendo: «Questo calice è il nuovo patto nel mio sangue, che è sparso per voi.</p>
<p class="C22 V21">Ma ecco, la mano di colui che mi tradisce è sulla tavola con me.</p>
<p class="C22 V22">Certamente il Figlio dell'uomo se ne va, come è stabilito, ma guai a quell'uomo per mezzo del quale è tradito!».</p>
<p class="C22 V23">Allora essi cominciarono a domandarsi l'un l'altro, chi di loro avrebbe fatto questo.</p>
<p class="C22 V24">E tra di loro sorse anche una contesa, intorno a chi di loro doveva essere considerato il maggiore.</p>
<p class="C22 V25">Ma Gesú disse loro: «I re delle nazioni le signoreggiano, e coloro che esercitano autorità su di esse sono chiamati benefattori.</p>
<p class="C22 V26">Ma con voi non sia cosí; anzi il piú grande fra di voi sia come il minore e chi governa come colui che serve.</p>
<p class="C22 V27">Chi è infatti piú grande chi siede a tavola, o colui che serve? Non è forse colui che siede a tavola? Eppure io sono in mezzo a voi come colui che serve.</p>
<p class="C22 V28">Or voi siete quelli che siete rimasti con me nelle mie prove.</p>
<p class="C22 V29">Ed io vi assegno il regno, come il Padre mio lo ha assegnato a me,</p>
<p class="C22 V30">affinché mangiate e beviate alla mia tavola nel mio regno e sediate su troni per giudicare le dodici tribú d'Israele.</p>
<p class="C22 V31">Il Signore disse ancora: «Simone, Simone, ecco, Satana ha chiesto di vagliarvi come si vaglia il grano.</p>
<p class="C22 V32">Ma io ho pregato per te, affinché la tua fede non venga meno; e tu, quando sarai ritornato, conferma i tuoi fratelli».</p>
<p class="C22 V33">Ma egli disse: «Signore, io sono pronto ad andare con te tanto in prigione che alla morte».</p>
<p class="C22 V34">Ma Gesú disse: «Pietro, io ti dico che oggi il gallo non canterà, prima che tu abbia negato tre volte di conoscermi».</p>
<p class="C22 V35">Poi disse loro: «Quando vi mandai senza borsa, senza sacca e senza sandali, vi è forse mancata qualche cosa?». Ed essi dissero: «Nessuna».</p>
<p class="C22 V36">Disse loro dunque: «Ma ora chi ha una borsa la prenda con sé, e cosí pure una sacca; e chi non ha la spada venda la sua veste e ne compri una.</p>
<p class="C22 V37">Poiché io vi dico che ciò che è scritto deve ancora essere adempiuto in me: «Ed egli è stato annoverato fra i malfattori» Le cose infatti che sono scritte di me hanno il loro compimento».</p>
<p class="C22 V38">Allora essi dissero: «Signore, ecco qui due spade». Ma egli disse loro: «Basta!».</p>
<p class="C22 V39">Poi, uscito, andò come al solito al monte degli ulivi, e anche i suoi discepoli lo seguirono.</p>
<p class="C22 V40">Giunto sul posto, disse loro: «Pregate per non entrare in tentazione»</p>
<p class="C22 V41">E si allontanò da loro, circa un tiro di sasso e, postosi in ginocchio, pregava,</p>
<p class="C22 V42">dicendo: «Padre, se vuoi, allontana da me questo calice! Tuttavia non sia fatta la mia volontà, ma la tua».</p>
<p class="C22 V43">Allora gli apparve un angelo dal cielo per dargli forza.</p>
<p class="C22 V44">Ed egli, essendo in agonia, pregava ancor piú intensamente, e il suo sudore divenne simile a grumi di sangue che cadevano a terra.</p>
<p class="C22 V45">Alzatosi poi dalla preghiera, venne dai suoi discepoli e li trovò che dormivano per la tristezza</p>
<p class="C22 V46">e disse loro: «Perché dormite? Alzatevi e pregate per non entrare in tentazione».</p>
<p class="C22 V47">Mentre egli parlava ancora, ecco una turba; or colui che si chiamava Giuda uno dei dodici, li precedeva e si accostò a Gesú per baciarlo.</p>
<p class="C22 V48">E Gesú gli disse: «Giuda, tradisci il Figlio dell'uomo con un bacio?».</p>
<p class="C22 V49">Allora quelli attorno a Gesú, vedendo ciò che stava per accadere, gli dissero: «Signore, dobbiamo colpire con la spada?».</p>
<p class="C22 V50">E uno di loro colpí il servo del sommo sacerdote e gli recise l'orecchio destro.</p>
<p class="C22 V51">Ma Gesú, rispondendo, disse: «Lasciate, basta cosí». E, toccato l'orecchio di quell'uomo, lo guarí.</p>
<p class="C22 V52">Poi Gesú disse ai capi dei sacerdoti, ai capitani del tempio e agli anziani che erano venuti contro di lui: «Siete usciti contro di me con spade e bastoni come contro un brigante?</p>
<p class="C22 V53">Mentre ogni giorno io ero con voi nel tempio, voi non metteste mai le mani su di me; ma questa è la vostra ora e la potestà delle tenebre».</p>
<p class="C22 V54">Dopo averlo catturato, lo portarono via e lo condussero nella casa del sommo sacerdote. E Pietro seguiva da lontano.</p>
<p class="C22 V55">Quando essi accesero un fuoco in mezzo al cortile e si posero a sedere attorno, Pietro si sedette in mezzo a loro.</p>
<p class="C22 V56">Una serva lo vide seduto presso il fuoco, lo guardò attentamente e disse: «Anche costui era con lui».</p>
<p class="C22 V57">Ma egli lo negò, dicendo: «Donna, non lo conosco».</p>
<p class="C22 V58">Poco dopo lo vide un altro e disse: «Anche tu sei di quelli». Ma Pietro disse: «O uomo, non lo sono».</p>
<p class="C22 V59">Passata circa un'ora, un altro affermava con insistenza, dicendo: «In verità anche costui era con lui, perché è Galileo».</p>
<p class="C22 V60">Ma Pietro disse: «O uomo, non so quello che dici». E subito, mentre ancora parlava, il gallo cantò.</p>
<p class="C22 V61">E il Signore, voltatosi, guardò Pietro. E Pietro si ricordò della parola che il Signore gli aveva detto: «Prima che il gallo canti, tu mi rinnegherai tre volte».</p>
<p class="C22 V62">Allora Pietro uscì fuori e pianse amaramente.</p>
<p class="C22 V63">Intanto gli uomini che tenevano Gesú lo schernivano, percuotendolo.</p>
<p class="C22 V64">E, dopo averlo bendato, lo percuotevano in faccia e gli domandavano, dicendo: «Indovina, chi è colui che ti ha percosso?».</p>
<p class="C22 V65">E, bestemmiando, dicevano molte altre cose contro di lui.</p>
<p class="C22 V66">Appena fu giorno si riunirono gli anziani del popolo, i capi dei sacerdoti e gli scribi e lo condussero nel loro sinedrio, dicendo:</p>
<p class="C22 V67">«Se tu sei il Cristo, diccelo». Ma egli disse loro: «Anche se ve lo dicessi, non credereste.</p>
<p class="C22 V68">Se poi vi interrogassi, non mi rispondereste né mi lascereste andare.</p>
<p class="C22 V69">Ma da ora in poi il Figlio dell'uomo sederà alla destra della potenza di Dio».</p>
<p class="C22 V70">Allora tutti dissero: «Sei tu dunque il Figlio di Dio?». Ed egli disse loro: «Voi dite giustamente, perché io lo sono».</p>
<p class="C22 V71">Essi allora dissero: «Che bisogno abbiamo ancora di testimonianza? Dal momento che noi stessi l'abbiamo udito dalla sua propria bocca».</p>
<p class="C23 V1">Allora tutta l'assemblea si alzò e lo condusse da Pilato.</p>
<p class="C23 V2">E cominciarono ad accusarlo, dicendo: «Noi abbiamo sorpreso costui che sovvertiva la nazione e proibiva di dare i tributi a Cesare, affermando di essere un re, il Cristo».</p>
<p class="C23 V3">Allora Pilato lo interrogò, dicendo: «Sei tu il re dei Giudei?». E Gesú gli rispose e disse: «Tu lo dici».</p>
<p class="C23 V4">Pilato quindi disse ai capi dei sacerdoti e alle turbe: «Io non trovo nessuna colpa in quest'uomo».</p>
<p class="C23 V5">Ma quelli insistevano, dicendo: «Egli solleva il popolo insegnando per tutta la Giudea, dopo aver cominciato dalla Galilea fin qua».</p>
<p class="C23 V6">Allora Pilato, avendo udito nominare la Galilea, domandò se quell'uomo fosse Galileo.</p>
<p class="C23 V7">E, saputo che apparteneva alla giurisdizione di Erode, lo mandò da Erode, che in quei giorni si trovava anch'egli a Gerusalemme.</p>
<p class="C23 V8">Quando Erode vide Gesú, se ne rallegrò grandemente; da molto tempo infatti desiderava vederlo, perché aveva sentito dire molte cose di lui e sperava di vederlo compiere qualche miracolo.</p>
<p class="C23 V9">Egli gli rivolse molte domande, ma Gesú non gli rispose nulla.</p>
<p class="C23 V10">Intanto i capi dei sacerdoti e gli scribi stavano là accusandolo con veemenza.</p>
<p class="C23 V11">Allora Erode, con i suoi soldati, dopo averlo oltraggiato e schernito, lo rivestí di una veste splendida e lo rimandò da Pilato.</p>
<p class="C23 V12">In quel giorno Erode e Pilato divennero amici, mentre prima erano stati nemici.</p>
<p class="C23 V13">Allora Pilato, riuniti i capi dei sacerdoti i magistrati e il popolo,</p>
<p class="C23 V14">disse loro: «Voi mi avete portato quest'uomo, come uno che perverte il popolo; ed ecco, dopo averlo esaminato alla vostra presenza, non ho trovato in lui nessuna delle colpe di cui lo accusate</p>
<p class="C23 V15">e neppure Erode, perche lo ha rimandato a noi; in realtà egli non ha fatto nulla che meriti la morte.</p>
<p class="C23 V16">Perciò, dopo averlo fatto flagellare, lo rilascerò».</p>
<p class="C23 V17">Ora in occasione della festa di Pasqua, il governatore doveva liberare qualcuno.</p>
<p class="C23 V18">Ma essi tutti insieme gridarono, dicendo: «A morte costui, e liberaci Barabba».</p>
<p class="C23 V19">Questi era stato incarcerato per una sedizione fatta in città e per omicidio.</p>
<p class="C23 V20">Perciò Pilato desiderando liberare Gesú parlò loro di nuovo.</p>
<p class="C23 V21">Ma essi gridavano, dicendo: «Crocifiggilo, crocifiggilo».</p>
<p class="C23 V22">Per la terza volta, egli disse loro: «Ma che male ha fatto costui? Io non ho trovato in lui alcuna colpa che meriti la morte. Perciò, dopo averlo fatto flagellare, lo rilascerò».</p>
<p class="C23 V23">Ma quelli insistevano con grandi grida, chiedendo che fosse crocifisso, e le loro grida e quelle dei capi dei sacerdoti finirono per prevalere.</p>
<p class="C23 V24">Pilato allora decise che fosse fatto ciò che chiedevano.</p>
<p class="C23 V25">E rilasciò loro colui che era stato incarcerato per sedizione e per omicidio e che essi avevano richiesto; e consegnò Gesú alla loro volontà.</p>
<p class="C23 V26">Mentre lo conducevano via, presero un certo Simone di Cirenea che veniva dai campi, e gli misero addosso la croce, perché la portasse dietro a Gesú.</p>
<p class="C23 V27">Or lo seguiva una grande folla di popolo e di donne, che facevano cordoglio e lamenti su di lui.</p>
<p class="C23 V28">Ma Gesú. voltandosi verso di loro disse: «Figlie di Gerusalemme, non piangete per me, ma piangete per voi stesse e per i vostri figli.</p>
<p class="C23 V29">Perché ecco, verranno i giorni in cui si dirà: «Beate le sterili e beati i grembi che non hanno partorito e le mammelle che non hanno allattato!».</p>
<p class="C23 V30">Allora cominceranno a dire ai monti: «Cadeteci addosso» e alle colline: «Copriteci»</p>
<p class="C23 V31">Perché, se tali cose si fanno al legno verde, che cosa sarà fatto al legno secco?».</p>
<p class="C23 V32">Or venivano condotti con lui anche due malfattori per essere messi a morte.</p>
<p class="C23 V33">E quando giunsero al luogo, detto del Teschio, là crocifissero lui e i malfattori, l'uno a destra e l'altro a sinistra.</p>
<p class="C23 V34">E Gesú diceva: «Padre perdona loro perché non sanno quello che fanno». Poi, spartite le sue vesti, le tirarono a sorte.</p>
<p class="C23 V35">E il popolo stava là a guardare, ed anche i magistrati col popolo lo beffavano, dicendo: «Egli ha salvati gli altri, salvi se stesso se veramente egli è il Cristo. l'eletto di Dio».</p>
<p class="C23 V36">Anche i soldati lo schernivano, accostandosi e presentandogli dell'aceto.</p>
<p class="C23 V37">e dicendo: «Se tu sei il re dei Giudei, salva te stesso».</p>
<p class="C23 V38">Sopra il suo capo, inoltre vi era una scritta, in caratteri greci, latini ed ebraici: «COSTUI E IL RE DEI GIUDEI».</p>
<p class="C23 V39">Or uno dei malfattori appesi lo ingiuriava, dicendo: «Se tu sei il Cristo, salva te stesso e noi».</p>
<p class="C23 V40">Ma l'altro, rispondendo, lo sgridava dicendo: «Non hai neppure timore di Dio, trovandoti sotto la medesima condanna?</p>
<p class="C23 V41">Noi in realtà siamo giustamente condannati, perché riceviamo la dovuta pena dei nostri misfatti, ma costui non ha commesso alcun male».</p>
<p class="C23 V42">Poi disse a Gesú: «Signore, ricordati di me quando verrai nel tuo regno».</p>
<p class="C23 V43">Allora Gesú gli disse: «In verità ti dico: oggi tu sarai con me in paradiso».</p>
<p class="C23 V44">Era circa l'ora sesta, e si fece buio su tutto il paese fino all'ora nona.</p>
<p class="C23 V45">Il sole si oscurò e la cortina del tempio si squarciò in mezzo.</p>
<p class="C23 V46">E Gesú, gridando con gran voce, disse: «Padre, nelle tue mani rimetto il mio spirito». E detto questo, rese lo spirito.</p>
<p class="C23 V47">Allora il centurione, visto quanto era accaduto, glorificò Dio, dicendo: «Veramente quest'uomo era giusto».</p>
<p class="C23 V48">E tutta la folla che si era radunata per osservare ciò che accadeva, alla vista di questo, se ne tornò a casa battendosi il petto.</p>
<p class="C23 V49">Ma tutti i suoi conoscenti e le donne che l'avevano seguito dalla Galilea se ne stavano a distanza, osservando queste cose.</p>
<p class="C23 V50">Or vi era un uomo di nome Giuseppe, che era membro del sinedrio, uomo giusto e buono,</p>
<p class="C23 V51">il quale non aveva acconsentito alla deliberazione e all'operato degli altri. Egli era di Arimatea, città dei Giudei, e aspettava anch'egli il regno di Dio.</p>
<p class="C23 V52">Costui si presentò a Pilato e chiese il corpo di Gesú.</p>
<p class="C23 V53">E, dopo averlo tirato giú dalla croce, lo avvolse in un lenzuolo e lo mise in un sepolcro scavato nella roccia, dove nessuno era ancora stato sepolto.</p>
<p class="C23 V54">Era il giorno della Preparazione, e il sabato stava per cominciare.</p>
<p class="C23 V55">Le donne, che erano venute con Gesú dalla Galilea seguendolo da vicino osservarono il sepolcro e come vi era stato deposto il corpo di Gesú;</p>
<p class="C23 V56">poi esse tornarono a casa e prepararono gli aromi e gli unguenti, e durante il sabato si riposarono, secondo il comandamento.</p>
<p class="C24 V1">Ora nel primo giorno della settimana, al mattino molto presto esse, e altre donne con loro, si recarono al sepolcro, portando gli aromi che avevano preparato.</p>
<p class="C24 V2">E trovarono che la pietra era stata rotolata dal sepolcro.</p>
<p class="C24 V3">Ma, entrate, non trovarono il corpo del Signore Gesú.</p>
<p class="C24 V4">E, mentre erano grandemente perplesse a questo riguardo, ecco presentarsi loro due uomini in vesti sfolgoranti.</p>
<p class="C24 V5">Ora, essendo esse impaurite e tenendo la faccia chinata a terra, quelli dissero loro: «Perché cercate il vivente tra i morti?</p>
<p class="C24 V6">Egli non è qui, ma è risuscitato; ricordatevi come vi parlò, mentre era ancora in Galilea,</p>
<p class="C24 V7">dicendo che il Figlio dell'uomo doveva esser dato nelle mani di uomini peccatori, essere crocifisso e risuscitare il terzo giorno».</p>
<p class="C24 V8">Ed esse si ricordarono delle sue parole.</p>
<p class="C24 V9">Al loro ritorno dal sepolcro, raccontarono tutte queste cose agli undici e a tutti gli altri.</p>
<p class="C24 V10">Or quelle che riferirono queste cose agli apostoli erano Maria Maddalena, Giovanna, Maria madre di Giacomo e le altre donne che erano con loro.</p>
<p class="C24 V11">Ma queste parole parvero loro come un'assurdità; ed essi non credettero loro.</p>
<p class="C24 V12">Pietro tuttavia, alzatosi, corse al sepolcro e, chinatosi a guardare, non vide altro che le lenzuola che giacevano da sole, poi se ne andò, meravigliandosi dentro di sé di quanto era accaduto.</p>
<p class="C24 V13">In quello stesso giorno, due di loro se ne andavano verso un villaggio, di nome Emmaus, distante sessanta stadi da Gerusalemme.</p>
<p class="C24 V14">Ed essi parlavano tra loro di tutto quello che era accaduto.</p>
<p class="C24 V15">Or avvenne che, mentre parlavano e discorrevano insieme, Gesú stesso si accostò e si mise a camminare con loro.</p>
<p class="C24 V16">Ma i loro occhi erano impediti dal riconoscerlo.</p>
<p class="C24 V17">Egli disse loro: «Che discorsi sono questi che vi scambiate l'un l'altro, cammin facendo? E perché siete mesti?».</p>
<p class="C24 V18">E uno di loro, di nome Cleopa, rispondendo, gli disse: «Sei tu l'unico forestiero in Gerusalemme, che non conosca le cose che vi sono accadute in questi giorni?».</p>
<p class="C24 V19">Ed egli disse loro: «Quali?». Essi gli dissero: «Le cose di Gesú Nazareno, che era un profeta potente in opere e parole davanti a Dio e davanti a tutto il popolo.</p>
<p class="C24 V20">E come i capi dei sacerdoti e i nostri magistrati lo hanno consegnato per essere condannato a morte e l'hanno crocifisso</p>
<p class="C24 V21">Or noi speravamo che fosse lui che avrebbe liberato Israele; invece, con tutto questo, siamo già al terzo giorno da quando sono avvenute queste cose.</p>
<p class="C24 V22">Ma anche alcune donne tra di noi ci hanno fatto stupire perché, essendo andate di buon mattino al sepolcro,</p>
<p class="C24 V23">e non avendo trovato il suo corpo, sono tornate dicendo di aver avuto una visione di angeli, i quali dicono che egli vive.</p>
<p class="C24 V24">E alcuni dei nostri sono andati al sepolcro e hanno trovato le cose come avevano detto le donne, ma lui non l'hanno visto».</p>
<p class="C24 V25">Allora egli disse loro: «O insensati e tardi di cuore a credere a tutte le cose che i profeti hanno detto!</p>
<p class="C24 V26">Non doveva il Cristo soffrire tali cose, e cosí entrare nella sua gloria?».</p>
<p class="C24 V27">E cominciando da Mosé e da tutti i profeti, spiegò loro in tutte le Scritture le cose che lo riguardavano.</p>
<p class="C24 V28">Come si avvicinavano al villaggio dove erano diretti, egli finse di andare oltre.</p>
<p class="C24 V29">Ma essi lo trattennero, dicendo: «Rimani con noi, perché si fa sera e il giorno è già declinato». Egli dunque entrò per rimanere con loro.</p>
<p class="C24 V30">E, come si trovava a tavola con loro prese il pane, lo benedisse e, dopo averlo spezzato, lo distribuí loro.</p>
<p class="C24 V31">Allora si aprirono loro gli occhi e lo riconobbero; ma egli scomparve dai loro occhi.</p>
<p class="C24 V32">Ed essi si dissero l'un l'altro: «Non ardeva il nostro cuore dentro di noi, mentre egli ci parlava per la via e ci apriva le Scritture?».</p>
<p class="C24 V33">In quello stesso momento si alzarono e ritornarono a Gerusalemme, dove trovarono gli undici e quelli che erano con loro riuniti insieme.</p>
<p class="C24 V34">Costoro dicevano: «Il Signore è veramente risorto ed è apparso a Simone».</p>
<p class="C24 V35">Essi allora raccontarono le cose avvenute loro per via, e come lo avevano riconosciuto allo spezzar del pane.</p>
<p class="C24 V36">Ora, mentre essi parlavano di queste cose, Gesú stesso si rese presente in mezzo a loro e disse loro: «Pace a voi!».</p>
<p class="C24 V37">Ma essi, terrorizzati e pieni di paura, pensavano di vedere uno spirito.</p>
<p class="C24 V38">Allora egli disse loro: «Perché siete turbati? E perché nei vostri cuori sorgono dei dubbi?</p>
<p class="C24 V39">Guardate le mie mani e i miei piedi, perché sono io. Toccatemi e guardate, perché uno spirito non ha carne e ossa, come vedete che ho io».</p>
<p class="C24 V40">E, detto questo, mostrò loro le mani e i piedi.</p>
<p class="C24 V41">Ma poiché essi non credevano ancora per la gioia ed erano pieni di meraviglia, egli disse loro: «Avete qui qualcosa da mangiare?».</p>
<p class="C24 V42">Ed essi gli diedero un pezzo di pesce arrostito e un favo di miele.</p>
<p class="C24 V43">Ed egli li prese e mangiò in loro presenza.</p>
<p class="C24 V44">Poi disse loro: «Queste sono le parole che vi dicevo quando ero ancora con voi: che si dovevano adempiere tutte le cose scritte a mio riguardo nella legge di Mosé, nei profeti e nei salmi».</p>
<p class="C24 V45">Allora aprí loro la mente, perché comprendessero le Scritture,</p>
<p class="C24 V46">e disse loro: «Cosí sta scritto, e cosí era necessario che il Cristo soffrisse e risuscitasse dai morti il terzo giorno</p>
<p class="C24 V47">e che nel suo nome si predicasse il ravvedimento e il perdono dei peccati a tutte le genti, cominciando da Gerusalemme.</p>
<p class="C24 V48">Or voi siete testimoni di queste cose.</p>
<p class="C24 V49">Ed ecco, io mando su di voi la promessa del Padre mio; ma voi rimanete nella città di Gerusalemme, finché siate rivestiti di potenza dall'alto.</p>
<p class="C24 V50">Poi li condusse fuori fino a Betania e alzate in alto le mani, li benedisse.</p>
<p class="C24 V51">E avvenne che, mentre egli li benediceva, si separò da loro e fu portato su nel cielo.</p>
<p class="C24 V52">Ed essi, dopo averlo adorato, tornarono a Gerusalemme con grande gioia.</p>
<p class="C24 V53">E stavano continuamente nel tempio, lodando e benedicendo Dio. Amen!</p>
</div>
</div>
<div class="edizione RIVEDUTA">
<div class="libro Lc">
<p class="CCAPITOLO VVERSO">TESTO</p>
<p class="C1 V1">Poiché molti hanno intrapreso a ordinare una narrazione dei fatti che hanno avuto compimento in mezzo a noi,</p>
<p class="C1 V2">come ce li hanno tramandati quelli che da principio ne furono testimoni oculari e che divennero ministri della Parola,</p>
<p class="C1 V3">è parso bene anche a me, dopo essermi accuratamente informato di ogni cosa dall'origine, di scrivertene per ordine, illustre Teofilo,</p>
<p class="C1 V4">perché tu riconosca la certezza delle cose che ti sono state insegnate.</p>
<p class="C1 V5">Al tempo di Erode, re della Giudea, c'era un sacerdote di nome Zaccaria, del turno di Abìa; sua moglie era discendente d'Aaronne e si chiamava Elisabetta.</p>
<p class="C1 V6">Erano entrambi giusti davanti a Dio e osservavano in modo irreprensibile tutti i comandamenti e i precetti del Signore.</p>
<p class="C1 V7">Essi non avevano figli, perché Elisabetta era sterile, ed erano tutti e due in età avanzata.</p>
<p class="C1 V8">Mentre Zaccaria esercitava il sacerdozio davanti a Dio nell'ordine del suo turno,</p>
<p class="C1 V9">secondo la consuetudine del sacerdozio, gli toccò in sorte di entrare nel tempio del Signore per offrirvi il profumo;</p>
<p class="C1 V10">e tutta la moltitudine del popolo stava fuori in preghiera nell'ora del profumo.</p>
<p class="C1 V11">E gli apparve un angelo del Signore, in piedi alla destra dell'altare dei profumi.</p>
<p class="C1 V12">Zaccaria lo vide e fu turbato e preso da spavento.</p>
<p class="C1 V13">Ma l'angelo gli disse: «Non temere, Zaccaria, perché la tua preghiera è stata esaudita; tua moglie Elisabetta ti partorirà un figlio, e gli porrai nome Giovanni.</p>
<p class="C1 V14">Tu ne avrai gioia ed esultanza, e molti si rallegreranno per la sua nascita.</p>
<p class="C1 V15">Perché sarà grande davanti al Signore. Non berrà né vino né bevande alcoliche, e sarà pieno di Spirito Santo fin dal grembo di sua madre;</p>
<p class="C1 V16">convertirà molti dei figli d'Israele al Signore, loro Dio;</p>
<p class="C1 V17">andrà davanti a lui con lo spirito e la potenza di Elia, per volgere i cuori dei padri ai figli e i ribelli alla saggezza dei giusti, per preparare al Signore un popolo ben disposto».</p>
<p class="C1 V18">E Zaccaria disse all'angelo: «Da che cosa conoscerò questo? Perché io sono vecchio e mia moglie è in età avanzata».</p>
<p class="C1 V19">L'angelo gli rispose: «Io son Gabriele che sto davanti a Dio; e sono stato mandato a parlarti e annunziarti queste liete notizie.</p>
<p class="C1 V20">Ecco, tu sarai muto, e non potrai parlare fino al giorno che queste cose avverranno, perché non hai creduto alle mie parole che si adempiranno a loro tempo».</p>
<p class="C1 V21">Il popolo intanto stava aspettando Zaccaria, e si meravigliava del suo indugiare nel tempio.</p>
<p class="C1 V22">Ma quando fu uscito, non poteva parlare loro; e capirono che aveva avuto una visione nel tempio; ed egli faceva loro dei segni e restava muto.</p>
<p class="C1 V23">Quando furono compiuti i giorni del suo servizio, egli se ne andò a casa sua.</p>
<p class="C1 V24">Dopo quei giorni, sua moglie Elisabetta rimase incinta; e si tenne nascosta per cinque mesi, dicendo:</p>
<p class="C1 V25">«Ecco quanto ha fatto per me il Signore, nei giorni in cui mi ha rivolto il suo sguardo per cancellare la mia vergogna in mezzo agli uomini».</p>
<p class="C1 V26">Al sesto mese, l'angelo Gabriele fu mandato da Dio in una città di Galilea, chiamata Nazaret,</p>
<p class="C1 V27">a una vergine fidanzata a un uomo chiamato Giuseppe, della casa di Davide; e il nome della vergine era Maria.</p>
<p class="C1 V28">L'angelo, entrato da lei, disse: «Ti saluto, o favorita dalla grazia; il Signore è con te».</p>
<p class="C1 V29">Ella fu turbata a queste parole, e si domandava che cosa volesse dire un tale saluto.</p>
<p class="C1 V30">L'angelo le disse: «Non temere, Maria, perché hai trovato grazia presso Dio.</p>
<p class="C1 V31">Ecco, tu concepirai e partorirai un figlio, e gli porrai nome Gesù.</p>
<p class="C1 V32">Questi sarà grande e sarà chiamato Figlio dell'Altissimo, e il Signore Dio gli darà il trono di Davide, suo padre.</p>
<p class="C1 V33">Egli regnerà sulla casa di Giacobbe in eterno, e il suo regno non avrà mai fine».</p>
<p class="C1 V34">Maria disse all'angelo: «Come avverrà questo, dal momento che non conosco uomo?»</p>
<p class="C1 V35">L'angelo le rispose: «Lo Spirito Santo verrà su di te e la potenza dell'Altissimo ti coprirà dell'ombra sua; perciò, anche colui che nascerà sarà chiamato Santo, Figlio di Dio.</p>
<p class="C1 V36">Ecco, Elisabetta, tua parente, ha concepito anche lei un figlio nella sua vecchiaia; e questo è il sesto mese, per lei, che era chiamata sterile;</p>
<p class="C1 V37">poiché nessuna parola di Dio rimarrà inefficace».</p>
<p class="C1 V38">Maria disse: «Ecco, io sono la serva del Signore; mi sia fatto secondo la tua parola». E l'angelo la lasciò.</p>
<p class="C1 V39">In quei giorni Maria si alzò e andò in fretta nella regione montuosa, in una città di Giuda,</p>
<p class="C1 V40">ed entrò in casa di Zaccaria e salutò Elisabetta.</p>
<p class="C1 V41">Appena Elisabetta udì il saluto di Maria, il bambino le balzò nel grembo; ed Elisabetta fu piena di Spirito Santo,</p>
<p class="C1 V42">e ad alta voce esclamò: «Benedetta sei tu fra le donne, e benedetto è il frutto del tuo seno!</p>
<p class="C1 V43">Come mai mi è dato che la madre del mio Signore venga da me?</p>
<p class="C1 V44">Poiché ecco, non appena la voce del tuo saluto mi è giunta agli orecchi, per la gioia il bambino mi è balzato nel grembo.</p>
<p class="C1 V45">Beata è colei che ha creduto che quanto le è stato detto da parte del Signore avrà compimento».</p>
<p class="C1 V46">E Maria disse: «L'anima mia magnifica il Signore,</p>
<p class="C1 V47">e lo spirito mio esulta in Dio, mio Salvatore,</p>
<p class="C1 V48">perché egli ha guardato alla bassezza della sua serva. Da ora in poi tutte le generazioni mi chiameranno beata,</p>
<p class="C1 V49">perché grandi cose mi ha fatte il Potente. Santo è il suo nome;</p>
<p class="C1 V50">e la sua misericordia si estende di generazione in generazione su quelli che lo temono.</p>
<p class="C1 V51">Egli ha operato potentemente con il suo braccio; ha disperso quelli che erano superbi nei pensieri del loro cuore;</p>
<p class="C1 V52">ha detronizzato i potenti, e ha innalzato gli umili;</p>
<p class="C1 V53">ha colmato di beni gli affamati, e ha rimandato a mani vuote i ricchi.</p>
<p class="C1 V54">Ha soccorso Israele, suo servitore, ricordandosi della misericordia,</p>
<p class="C1 V55">di cui aveva parlato ai nostri padri, verso Abraamo e verso la sua discendenza per sempre».</p>
<p class="C1 V56">Maria rimase con Elisabetta circa tre mesi; poi se ne tornò a casa sua.</p>
<p class="C1 V57">Compiutosi per lei il tempo del parto, Elisabetta diede alla luce un figlio.</p>
<p class="C1 V58">I suoi vicini e i parenti udirono che il Signore le aveva usato grande misericordia, e se ne rallegravano con lei.</p>
<p class="C1 V59">L'ottavo giorno vennero a circoncidere il bambino, e lo chiamavano Zaccaria dal nome di suo padre.</p>
<p class="C1 V60">Allora sua madre intervenne e disse: «No, sarà invece chiamato Giovanni».</p>
<p class="C1 V61">Ed essi le dissero: «Non c'è nessuno nella tua parentela che porti questo nome».</p>
<p class="C1 V62">E con cenni domandavano al padre come voleva che fosse chiamato.</p>
<p class="C1 V63">Egli, chiesta una tavoletta, scrisse così: «Il suo nome è Giovanni». E tutti si meravigliarono.</p>
<p class="C1 V64">In quell'istante la sua bocca fu aperta e la sua lingua sciolta, ed egli parlava, benedicendo Dio.</p>
<p class="C1 V65">E tutti i loro vicini furono presi da timore; e tutte queste cose si divulgavano per tutta la regione montuosa della Giudea.</p>
<p class="C1 V66">Tutti quelli che le udirono, le serbarono nel loro cuore e dicevano: «Che sarà mai questo bambino?» Perché la mano del Signore era con lui.</p>
<p class="C1 V67">Zaccaria, suo padre, fu pieno di Spirito Santo e profetizzò, dicendo:</p>
<p class="C1 V68">«Benedetto sia il Signore, il Dio d'Israele, perché ha visitato e riscattato il suo popolo,</p>
<p class="C1 V69">e ci ha suscitato un potente Salvatore nella casa di Davide suo servo,</p>
<p class="C1 V70">come aveva promesso da tempo per bocca dei suoi profeti;</p>
<p class="C1 V71">uno che ci salverà dai nostri nemici e dalle mani di tutti quelli che ci odiano.</p>
<p class="C1 V72">Egli usa così misericordia verso i nostri padri e si ricorda del suo santo patto,</p>
<p class="C1 V73">del giuramento che fece ad Abraamo nostro padre,</p>
<p class="C1 V74">di concederci che, liberati dalla mano dei nostri nemici, lo serviamo senza paura,</p>
<p class="C1 V75">in santità e giustizia, alla sua presenza, tutti i giorni della nostra vita.</p>
<p class="C1 V76">E tu, bambino, sarai chiamato profeta dell'Altissimo, perché andrai davanti al Signore per preparare le sue vie,</p>
<p class="C1 V77">per dare al suo popolo conoscenza della salvezza mediante il perdono dei loro peccati,</p>
<p class="C1 V78">grazie ai sentimenti di misericordia del nostro Dio; per i quali l'Aurora dall'alto ci visiterà</p>
<p class="C1 V79">per risplendere su quelli che giacciono in tenebre e in ombra di morte, per guidare i nostri passi verso la via della pace».</p>
<p class="C1 V80">Or il bambino cresceva e si fortificava nello spirito; e stette nei deserti fino al giorno in cui doveva manifestarsi a Israele.</p>
<p class="C2 V1">In quel tempo uscì un decreto da parte di Cesare Augusto, che ordinava il censimento di tutto l'impero.</p>
<p class="C2 V2">Questo fu il primo censimento fatto quando Quirinio era governatore della Siria.</p>
<p class="C2 V3">Tutti andavano a farsi registrare, ciascuno alla sua città.</p>
<p class="C2 V4">Dalla Galilea, dalla città di Nazaret, anche Giuseppe salì in Giudea, alla città di Davide chiamata Betlemme, perché era della casa e famiglia di Davide,</p>
<p class="C2 V5">per farsi registrare con Maria, sua sposa, che era incinta.</p>
<p class="C2 V6">Mentre erano là, si compì per lei il tempo del parto;</p>
<p class="C2 V7">ed ella diede alla luce il suo figlio primogenito, lo fasciò, e lo coricò in una mangiatoia, perché non c'era posto per loro nell'albergo.</p>
<p class="C2 V8">In quella stessa regione c'erano dei pastori che stavano nei campi e di notte facevano la guardia al loro gregge.</p>
<p class="C2 V9">E un angelo del Signore si presentò a loro e la gloria del Signore risplendé intorno a loro, e furono presi da gran timore.</p>
<p class="C2 V10">L'angelo disse loro: «Non temete, perché io vi porto la buona notizia di una grande gioia che tutto il popolo avrà:</p>
<p class="C2 V11"> "Oggi, nella città di Davide, è nato per voi un Salvatore, che è il Cristo, il Signore.</p>
<p class="C2 V12"> E questo vi servirà di segno: troverete un bambino avvolto in fasce e coricato in una mangiatoia"».</p>
<p class="C2 V13">E a un tratto vi fu con l'angelo una moltitudine dell'esercito celeste, che lodava Dio e diceva:</p>
<p class="C2 V14">«Gloria a Dio nei luoghi altissimi, e pace in terra agli uomini ch'egli gradisce!»</p>
<p class="C2 V15">Quando gli angeli se ne furono andati verso il cielo, i pastori dicevano tra di loro: «Andiamo fino a Betlemme e vediamo ciò che è avvenuto, e che il Signore ci ha fatto sapere».</p>
<p class="C2 V16">Andarono in fretta, e trovarono Maria e Giuseppe e il bambino, adagiato nella mangiatoia;</p>
<p class="C2 V17">e, vedutolo, divulgarono quello che era stato loro detto di quel bambino.</p>
<p class="C2 V18">E tutti quelli che li udirono si meravigliarono delle cose dette loro dai pastori.</p>
<p class="C2 V19">Maria serbava in sé tutte queste cose, meditandole in cuor suo.</p>
<p class="C2 V20">E i pastori tornarono indietro, glorificando e lodando Dio per tutto quello che avevano udito e visto, com'era stato loro annunziato.</p>
<p class="C2 V21">Quando furono compiuti gli otto giorni dopo i quali egli doveva essere circonciso, gli fu messo il nome di Gesù, che gli era stato dato dall'angelo prima che egli fosse concepito.</p>
<p class="C2 V22">Quando furono compiuti i giorni della loro purificazione secondo la legge di Mosè, portarono il bambino a Gerusalemme per presentarlo al Signore,</p>
<p class="C2 V23">come è scritto nella legge del Signore: «Ogni maschio primogenito sarà consacrato al Signore»;</p>
<p class="C2 V24">e per offrire il sacrificio di cui parla la legge del Signore, di un paio di tortore o di due giovani colombi.</p>
<p class="C2 V25">Vi era in Gerusalemme un uomo di nome Simeone; quest'uomo era giusto e timorato di Dio, e aspettava la consolazione d'Israele; lo Spirito Santo era sopra di lui;</p>
<p class="C2 V26">e gli era stato rivelato dallo Spirito Santo che non sarebbe morto prima di aver visto il Cristo del Signore.</p>
<p class="C2 V27">Egli, mosso dallo Spirito, andò nel tempio; e, come i genitori vi portavano il bambino Gesù per adempiere a suo riguardo le prescrizioni della legge,</p>
<p class="C2 V28">lo prese in braccio, e benedisse Dio, dicendo:</p>
<p class="C2 V29">«Ora, o mio Signore, tu lasci andare in pace il tuo servo, secondo la tua parola;</p>
<p class="C2 V30">perché i miei occhi hanno visto la tua salvezza,</p>
<p class="C2 V31">che hai preparata dinanzi a tutti i popoli</p>
<p class="C2 V32">per essere luce da illuminare le genti e gloria del tuo popolo Israele».</p>
<p class="C2 V33">Il padre e la madre di Gesù restavano meravigliati delle cose che si dicevano di lui.</p>
<p class="C2 V34">E Simeone li benedisse, dicendo a Maria, madre di lui: «Ecco, egli è posto a caduta e a rialzamento di molti in Israele, come segno di contraddizione</p>
<p class="C2 V35">a te stessa una spada trafiggerà l'anima), affinché i pensieri di molti cuori siano svelati».</p>
<p class="C2 V36">Vi era anche Anna, profetessa, figlia di Fanuel, della tribù di Aser. Era molto avanti negli anni: dopo essere vissuta con il marito sette anni dalla sua verginità, era rimasta vedova e aveva raggiunto gli ottantaquattro anni.</p>
<p class="C2 V37">Non si allontanava mai dal tempio e serviva Dio notte e giorno con digiuni e preghiere.</p>
<p class="C2 V38">Sopraggiunta in quella stessa ora, anche lei lodava Dio e parlava del bambino a tutti quelli che aspettavano la redenzione di Gerusalemme.</p>
<p class="C2 V39">Com'ebbero adempiuto tutte le prescrizioni della legge del Signore, tornarono in Galilea, a Nazaret, loro città.</p>
<p class="C2 V40">E il bambino cresceva e si fortificava; era pieno di sapienza e la grazia di Dio era su di lui.</p>
<p class="C2 V41">I suoi genitori andavano ogni anno a Gerusalemme per la festa di Pasqua.</p>
<p class="C2 V42">Quando giunse all'età di dodici anni, salirono a Gerusalemme, secondo l'usanza della festa;</p>
<p class="C2 V43">passati i giorni della festa, mentre tornavano, il bambino Gesù rimase in Gerusalemme all'insaputa dei genitori;</p>
<p class="C2 V44">i quali, pensando che egli fosse nella comitiva, camminarono una giornata, poi si misero a cercarlo tra i parenti e i conoscenti;</p>
<p class="C2 V45">e, non avendolo trovato, tornarono a Gerusalemme cercandolo.</p>
<p class="C2 V46">Tre giorni dopo lo trovarono nel tempio, seduto in mezzo ai maestri: li ascoltava e faceva loro delle domande;</p>
<p class="C2 V47">e tutti quelli che l'udivano, si stupivano del suo senno e delle sue risposte.</p>
<p class="C2 V48">Quando i suoi genitori lo videro, rimasero stupiti; e sua madre gli disse: «Figlio, perché ci hai fatto così? Ecco, tuo padre e io ti cercavamo, stando in gran pena».</p>
<p class="C2 V49">Ed egli disse loro: «Perché mi cercavate? Non sapevate che io dovevo trovarmi nella casa del Padre mio?»</p>
<p class="C2 V50">Ed essi non capirono le parole che egli aveva dette loro.</p>
<p class="C2 V51">Poi discese con loro, andò a Nazaret, e stava loro sottomesso. Sua madre serbava tutte queste cose nel suo cuore.</p>
<p class="C2 V52">E Gesù cresceva in sapienza, in statura e in grazia davanti a Dio e agli uomini.</p>
<p class="C3 V1">Nell'anno quindicesimo dell'impero di Tiberio Cesare, quando Ponzio Pilato era governatore della Giudea, ed Erode tetrarca della Galilea, e Filippo, suo fratello, tetrarca dell'Iturea e della Traconitide, e Lisania tetrarca dell'Abilene,</p>
<p class="C3 V2">sotto i sommi sacerdoti Anna e Caiafa, la parola di Dio fu diretta a Giovanni, figlio di Zaccaria, nel deserto.</p>
<p class="C3 V3">Ed egli andò per tutta la regione intorno al Giordano, predicando un battesimo di ravvedimento per il perdono dei peccati,</p>
<p class="C3 V4"> come sta scritto nel libro delle parole del profeta Isaia: «Voce di uno che grida nel deserto: "Preparate la via del Signore, raddrizzate i suoi sentieri.</p>
<p class="C3 V5">Ogni valle sarà colmata e ogni monte e ogni colle sarà spianato; le vie tortuose saranno fatte diritte e quelle accidentate saranno appianate;</p>
<p class="C3 V6"> e ogni creatura vedrà la salvezza di Dio"».</p>
<p class="C3 V7">Giovanni dunque diceva alle folle che andavano per essere battezzate da lui: «Razza di vipere, chi vi ha insegnato a sfuggire l'ira futura?</p>
<p class="C3 V8"> Fate dunque dei frutti degni del ravvedimento, e non cominciate a dire in voi stessi: "Noi abbiamo Abraamo per padre!" Perché vi dico che Dio può da queste pietre far sorgere dei figli ad Abraamo.</p>
<p class="C3 V9">Ormai la scure è posta alla radice degli alberi: ogni albero dunque che non fa buon frutto viene tagliato e gettato nel fuoco».</p>
<p class="C3 V10">E la folla lo interrogava, dicendo: «Allora, che dobbiamo fare?»</p>
<p class="C3 V11">Egli rispondeva loro: «Chi ha due tuniche, ne faccia parte a chi non ne ha; e chi ha da mangiare, faccia altrettanto».</p>
<p class="C3 V12">Vennero anche dei pubblicani per essere battezzati e gli dissero: «Maestro, che dobbiamo fare?»</p>
<p class="C3 V13">Ed egli rispose loro: «Non riscotete nulla di più di quello che vi è ordinato».</p>
<p class="C3 V14">Lo interrogarono pure dei soldati, dicendo: «E noi, che dobbiamo fare?» Ed egli a loro: «Non fate estorsioni, non opprimete nessuno con false denunzie, e contentatevi della vostra paga».</p>
<p class="C3 V15">Ora il popolo era in attesa e tutti si domandavano in cuor loro se Giovanni fosse il Cristo.</p>
<p class="C3 V16">Giovanni rispose, dicendo a tutti: «Io vi battezzo in acqua; ma viene colui che è più forte di me, al quale io non son degno di sciogliere il legaccio dei calzari. Egli vi battezzerà in Spirito Santo e fuoco.</p>
<p class="C3 V17">Egli ha in mano il suo ventilabro per ripulire interamente la sua aia e raccogliere il grano nel suo granaio; ma la pula, la brucerà con fuoco inestinguibile».</p>
<p class="C3 V18">Così, con molte e varie esortazioni evangelizzava il popolo;</p>
<p class="C3 V19">ma Erode, il tetrarca, rimproverato da lui a proposito di Erodiada, moglie di suo fratello, e per tutte le malvagità che aveva commesso,</p>
<p class="C3 V20">aggiunse a tutte le altre anche questa: rinchiuse Giovanni in prigione.</p>
<p class="C3 V21">Ora, mentre tutto il popolo si faceva battezzare, anche Gesù fu battezzato; e, mentre pregava, si aprì il cielo,</p>
<p class="C3 V22">e lo Spirito Santo scese su di lui in forma corporea, come una colomba; e venne una voce dal cielo: «Tu sei il mio diletto Figlio; in te mi sono compiaciuto».</p>
<p class="C3 V23">Gesù, quando cominciò a insegnare, aveva circa trent'anni ed era figlio, come si credeva, di Giuseppe, di Eli,</p>
<p class="C3 V24">di Mattàt, di Levi, di Melchi, di Iannài, di Giuseppe,</p>
<p class="C3 V25">di Mattatìa, di Amos, di Naum, di Esli, di Naggai,</p>
<p class="C3 V26">di Maat, di Mattatìa, di Semèin, di Iosec, di Ioda,</p>
<p class="C3 V27">di Ioanan, di Resa, di Zorobabele, di Salatiel, di Neri,</p>
<p class="C3 V28">di Melchi, di Addi, di Cosam, di Elmadàm, di Er,</p>
<p class="C3 V29">di Gesù, di Eliezer, di Iorim, di Mattàt, di Levi,</p>
<p class="C3 V30">di Simeone, di Giuda, di Giuseppe, di Ionam, di Eliachim,</p>
<p class="C3 V31">di Melea, di Menna, di Mattata, di Natan, di Davide,</p>
<p class="C3 V32">di Iesse, di Iobed, di Boos, di Sala, di Naasson,</p>
<p class="C3 V33">di Aminadab, di Admin, di Arni, di Esrom, di Fares, di Giuda,</p>
<p class="C3 V34">di Giacobbe, d'Isacco, d'Abraamo, di Tara, di Nacor,</p>
<p class="C3 V35">di Seruc, di Ragau, di Falec, di Eber, di Sala,</p>
<p class="C3 V36">di Cainam, di Arfàcsad, di Sem, di Noè, di Lamec,</p>
<p class="C3 V37">di Matusala, di Enoc, di Iaret, di Maleleel, di Cainam,</p>
<p class="C3 V38">di Enos, di Set, di Adamo, di Dio.</p>
<p class="C4 V1">Gesù, pieno di Spirito Santo, ritornò dal Giordano, e fu condotto dallo Spirito nel deserto per quaranta giorni, dove era tentato dal diavolo.</p>
<p class="C4 V2">Durante quei giorni non mangiò nulla; e quando furono trascorsi, ebbe fame.</p>
<p class="C4 V3">Il diavolo gli disse: «Se tu sei Figlio di Dio, di' a questa pietra che diventi pane».</p>
<p class="C4 V4">Gesù gli rispose: «Sta scritto: "Non di pane soltanto vivrà l'uomo"».</p>
<p class="C4 V5">Il diavolo lo condusse in alto, gli mostrò in un attimo tutti i regni del mondo e gli disse:</p>
<p class="C4 V6">«Ti darò tutta questa potenza e la gloria di questi regni; perché essa mi è stata data, e la do a chi voglio.</p>
<p class="C4 V7">Se dunque tu ti prostri ad adorarmi, sarà tutta tua».</p>
<p class="C4 V8"> Gesù gli rispose: «Sta scritto: "Adora il Signore, il tuo Dio, e a lui solo rendi il tuo culto"».</p>
<p class="C4 V9">Allora lo portò a Gerusalemme e lo pose sul pinnacolo del tempio e gli disse: «Se tu sei Figlio di Dio, gèttati giù di qui;</p>
<p class="C4 V10"> perché sta scritto: "Egli ordinerà ai suoi angeli che ti proteggano;</p>
<p class="C4 V11"> ed essi ti porteranno sulle mani, perché tu non inciampi con il piede in una pietra"».</p>
<p class="C4 V12"> Gesù gli rispose: «È stato detto: "Non tentare il Signore Dio tuo"».</p>
<p class="C4 V13">Allora il diavolo, dopo aver finito ogni tentazione, si allontanò da lui fino a un momento determinato.</p>
<p class="C4 V14">Gesù, nella potenza dello Spirito, se ne tornò in Galilea; e la sua fama si sparse per tutta la regione.</p>
<p class="C4 V15">E insegnava nelle loro sinagoghe, glorificato da tutti.</p>
<p class="C4 V16">Si recò a Nazaret, dov'era stato allevato e, com'era solito, entrò in giorno di sabato nella sinagoga. Alzatosi per leggere,</p>
<p class="C4 V17">gli fu dato il libro del profeta Isaia. Aperto il libro, trovò quel passo dov'era scritto:</p>
<p class="C4 V18">«Lo Spirito del Signore è sopra di me; perciò mi ha unto per evangelizzare i poveri; mi ha mandato ad annunziare la liberazione ai prigionieri, e ai ciechi il ricupero della vista; a rimettere in libertà gli oppressi,</p>
<p class="C4 V19">e a proclamare l'anno accettevole del Signore».</p>
<p class="C4 V20">Poi, chiuso il libro e resolo all'inserviente, si mise a sedere; e gli occhi di tutti nella sinagoga erano fissi su di lui.</p>
<p class="C4 V21">Egli prese a dir loro: «Oggi, si è adempiuta questa Scrittura, che voi udite».</p>
<p class="C4 V22">Tutti gli rendevano testimonianza, e si meravigliavano delle parole di grazia che uscivano dalla sua bocca, e dicevano: «Non è costui il figlio di Giuseppe?»</p>
<p class="C4 V23">Ed egli disse loro: «Certo, voi mi citerete questo proverbio: "Medico, cura te stesso; fa' anche qui nella tua patria tutto quello che abbiamo udito essere avvenuto in Capernaum!"»</p>
<p class="C4 V24">Ma egli disse: «In verità vi dico che nessun profeta è ben accetto nella sua patria.</p>
<p class="C4 V25">Anzi, vi dico in verità che ai giorni di Elia, quando il cielo fu chiuso per tre anni e sei mesi e vi fu grande carestia in tutto il paese, c'erano molte vedove in Israele;</p>
<p class="C4 V26">eppure a nessuna di esse fu mandato Elia, ma fu mandato a una vedova in Sarepta di Sidone.</p>
<p class="C4 V27">Al tempo del profeta Eliseo, c'erano molti lebbrosi in Israele; eppure nessuno di loro fu purificato; lo fu solo Naaman, il Siro».</p>
<p class="C4 V28">Udendo queste cose, tutti nella sinagoga furono pieni d'ira.</p>
<p class="C4 V29">Si alzarono, lo cacciarono fuori dalla città, e lo condussero fin sul ciglio del monte sul quale era costruita la loro città, per precipitarlo giù.</p>
<p class="C4 V30">Ma egli, passando in mezzo a loro, se ne andò.</p>
<p class="C4 V31">Poi discese a Capernaum, città della Galilea, e qui insegnava alla gente nei giorni di sabato.</p>
<p class="C4 V32">Ed essi si stupivano del suo insegnamento perché parlava con autorità.</p>
<p class="C4 V33">Or nella sinagoga si trovava un uomo che aveva uno spirito di demonio impuro, il quale gridò a gran voce:</p>
<p class="C4 V34">«Ahi! Che c'è fra noi e te, Gesù Nazareno? Sei venuto per mandarci in perdizione? Io so chi sei: Il Santo di Dio!»</p>
<p class="C4 V35">Gesù lo sgridò, dicendo: «Taci, ed esci da quest'uomo!» E il demonio, gettatolo a terra in mezzo alla gente, uscì da lui senza fargli alcun male.</p>
<p class="C4 V36">E tutti furono presi da stupore e discutevano tra di loro, dicendo: «Che parola è questa? Egli comanda con autorità e potenza agli spiriti immondi, ed essi escono».</p>
<p class="C4 V37">E la sua fama si diffondeva in ogni luogo della regione.</p>
<p class="C4 V38">Poi, alzatosi e uscito dalla sinagoga, entrò in casa di Simone. Or la suocera di Simone era tormentata da una gran febbre; e lo pregarono per lei.</p>
<p class="C4 V39">Chinatosi su di lei, egli sgridò la febbre, e la febbre la lasciò; ed ella subito si alzò e si mise a servirli.</p>
<p class="C4 V40">Al tramontar del sole, tutti quelli che avevano dei sofferenti di varie malattie, li conducevano a lui; ed egli li guariva, imponendo le mani a ciascuno.</p>
<p class="C4 V41">Anche i demòni uscivano da molti, gridando e dicendo: «Tu sei il Figlio di Dio!» Ma egli li sgridava e non permetteva loro di parlare, perché sapevano che egli era il Cristo.</p>
<p class="C4 V42">Poi, fattosi giorno, uscì e andò in un luogo deserto; e le folle lo cercavano e giunsero fino a lui; e lo trattenevano perché non si allontanasse da loro.</p>
<p class="C4 V43">Ma egli disse loro: «Anche alle altre città bisogna che io annunzi la buona notizia del regno di Dio; poiché per questo sono stato mandato».</p>
<p class="C4 V44">E andava predicando nelle sinagoghe della Giudea.</p>
<p class="C5 V1">Mentre egli stava in piedi sulla riva del lago di Gennesaret e la folla si stringeva intorno a lui per udire la parola di Dio,</p>
<p class="C5 V2">Gesù vide due barche ferme a riva: da esse i pescatori erano smontati e lavavano le reti.</p>
<p class="C5 V3">Montato su una di quelle barche, che era di Simone, lo pregò di scostarsi un poco da terra; poi, sedutosi sulla barca, insegnava alla folla.</p>
<p class="C5 V4">Com'ebbe terminato di parlare, disse a Simone: «Prendi il largo, e gettate le reti per pescare».</p>
<p class="C5 V5">Simone gli rispose: «Maestro, tutta la notte ci siamo affaticati, e non abbiamo preso nulla; però, secondo la tua parola, getterò le reti».</p>
<p class="C5 V6">E, fatto così, presero una tal quantità di pesci, che le reti si rompevano.</p>
<p class="C5 V7">Allora fecero segno ai loro compagni dell'altra barca, di venire ad aiutarli. Quelli vennero e riempirono tutt'e due le barche, tanto che affondavano.</p>
<p class="C5 V8">Simon Pietro, veduto ciò, si gettò ai piedi di Gesù, dicendo: «Signore, allontànati da me, perché sono un peccatore».</p>
<p class="C5 V9">Perché spavento aveva colto lui, e tutti quelli che erano con lui, per la quantità di pesci che avevano presi,</p>
<p class="C5 V10">e così pure Giacomo e Giovanni, figli di Zebedeo, che erano soci di Simone. Allora Gesù disse a Simone: «Non temere; d'ora in poi sarai pescatore di uomini».</p>
<p class="C5 V11">Ed essi, tratte le barche a terra, lasciarono ogni cosa e lo seguirono.</p>
<p class="C5 V12">Mentre egli si trovava in una di quelle città, ecco un uomo tutto coperto di lebbra, il quale, veduto Gesù, si gettò con la faccia a terra e lo pregò dicendo: «Signore, se vuoi, tu puoi purificarmi».</p>
<p class="C5 V13">Ed egli stese la mano e lo toccò, dicendo: «Lo voglio, sii purificato». In quell'istante la lebbra sparì da lui.</p>
<p class="C5 V14">Poi Gesù gli comandò di non dirlo a nessuno. «Ma va' », gli disse, «mòstrati al sacerdote e offri per la tua purificazione ciò che Mosè ha prescritto; e ciò serva loro di testimonianza».</p>
<p class="C5 V15">Però la fama di lui si spandeva sempre più; e moltissima gente si radunava per udirlo ed essere guarita dalle sue infermità.</p>
<p class="C5 V16">Ma egli si ritirava nei luoghi deserti e pregava.</p>
<p class="C5 V17">Un giorno Gesù stava insegnando; e c'erano, là seduti, dei farisei e dei dottori della legge, venuti da tutti i villaggi della Galilea, della Giudea e da Gerusalemme; e la potenza del Signore era con lui per compiere guarigioni.</p>
<p class="C5 V18">Ed ecco degli uomini che portavano sopra un letto un paralitico, e cercavano di farlo entrare e di metterlo davanti a lui.</p>
<p class="C5 V19">Non trovando modo d'introdurlo a causa della folla, salirono sul tetto e, fatta un'apertura fra le tegole, lo calarono giù con il suo lettuccio, in mezzo alla gente, davanti a Gesù.</p>
<p class="C5 V20">Ed egli, veduta la loro fede, disse: «Uomo, i tuoi peccati ti sono perdonati».</p>
<p class="C5 V21">Allora gli scribi e i farisei cominciarono a ragionare, dicendo: «Chi è costui che bestemmia? Chi può perdonare i peccati se non Dio solo?»</p>
<p class="C5 V22">Ma Gesù, conosciuti i loro pensieri, disse loro: «Che cosa pensate nei vostri cuori?</p>
<p class="C5 V23">Che cosa è più facile, dire: "I tuoi peccati ti sono perdonati", oppure dire: "Àlzati e cammina?"</p>
<p class="C5 V24">Ora, affinché sappiate che il Figlio dell'uomo ha sulla terra il potere di perdonare i peccati, "Io ti dico", disse al paralitico, "àlzati, prendi il tuo lettuccio, e va' a casa tua"».</p>
<p class="C5 V25">E subito il paralitico si alzò in presenza loro, prese il suo giaciglio e se ne andò a casa sua, glorificando Dio.</p>
<p class="C5 V26">Tutti furono presi da stupore e glorificavano Dio; e, pieni di spavento, dicevano: «Oggi abbiamo visto cose straordinarie».</p>
<p class="C5 V27">Dopo queste cose, egli uscì e notò un pubblicano, di nome Levi, che sedeva al banco delle imposte, e gli disse: «Seguimi».</p>
<p class="C5 V28">Ed egli, lasciata ogni cosa, si alzò e si mise a seguirlo.</p>
<p class="C5 V29">Levi gli preparò un grande banchetto in casa sua; e una gran folla di pubblicani e di altre persone erano a tavola con loro.</p>
<p class="C5 V30">I farisei e i loro scribi mormoravano e dicevano ai discepoli di Gesù: «Perché mangiate e bevete con i pubblicani e i peccatori?»</p>
<p class="C5 V31">Gesù rispose loro: «Non sono i sani che hanno bisogno del medico, bensì i malati.</p>
<p class="C5 V32">Io non sono venuto a chiamare dei giusti, ma dei peccatori a ravvedimento».</p>
<p class="C5 V33">Essi gli dissero: «I discepoli di Giovanni digiunano spesso e pregano; così pure i discepoli dei farisei; i tuoi invece mangiano e bevono».</p>
<p class="C5 V34">Gesù disse loro: «Potete far digiunare gli amici dello sposo, mentre lo sposo è con loro?</p>
<p class="C5 V35">Ma verranno i giorni in cui lo sposo sarà loro tolto: allora, in quei giorni, digiuneranno».</p>
<p class="C5 V36">Disse loro anche una parabola: «Nessuno strappa un pezzo da un vestito nuovo per metterlo a un vestito vecchio; altrimenti strappa il nuovo, e il pezzo tolto dal nuovo non si adatta al vecchio.</p>
<p class="C5 V37">Nessuno mette vino nuovo in otri vecchi; altrimenti il vino nuovo fa scoppiare gli otri, il vino si spande, e gli otri vanno perduti.</p>
<p class="C5 V38">Ma il vino nuovo va messo in otri nuovi.</p>
<p class="C5 V39"> E nessuno, che abbia bevuto vino vecchio, ne desidera del nuovo, perché dice: "Il vecchio è buono"».</p>
<p class="C6 V1">Avvenne che in un giorno di sabato egli passava per i campi di grano. I suoi discepoli strappavano delle spighe e, sfregandole con le mani, mangiavano il grano.</p>
<p class="C6 V2">E alcuni farisei dissero: «Perché fate ciò che non è lecito di sabato?»</p>
<p class="C6 V3">Gesù rispose loro: «Non avete mai letto ciò che fece Davide, quand'ebbe fame, egli e coloro che erano con lui?</p>
<p class="C6 V4">Come entrò nella casa di Dio, e prese i pani di presentazione, ne mangiò e ne diede anche a quelli che erano con lui, benché non sia lecito mangiarne se non ai soli sacerdoti?»</p>
<p class="C6 V5">E diceva loro: «Il Figlio dell'uomo è signore del sabato».</p>
<p class="C6 V6">Un altro sabato egli entrò nella sinagoga e si mise a insegnare. C'era lì un uomo che aveva la mano destra paralizzata.</p>
<p class="C6 V7">Gli scribi e i farisei lo osservavano per vedere se avrebbe fatto una guarigione di sabato, per trovare di che accusarlo.</p>
<p class="C6 V8">Ma egli conosceva i loro pensieri e disse all'uomo che aveva la mano paralizzata: «Alzati, e mettiti in mezzo!» Ed egli, alzatosi, stette in piedi.</p>
<p class="C6 V9">Poi Gesù disse loro: «Io domando a voi: è lecito, di sabato, far del bene o far del male? Salvare una persona o ucciderla?»</p>
<p class="C6 V10">E, girato lo sguardo intorno su tutti loro, disse a quell'uomo: «Stendi la mano!» Egli lo fece, e la sua mano fu guarita.</p>
<p class="C6 V11">Ed essi furono pieni di furore e discutevano tra di loro su quello che avrebbero potuto fare a Gesù.</p>
<p class="C6 V12">In quei giorni egli andò sul monte a pregare, e passò la notte pregando Dio.</p>
<p class="C6 V13">Quando fu giorno, chiamò a sé i suoi discepoli e ne scelse dodici, ai quali diede anche il nome di apostoli:</p>
<p class="C6 V14">Simone, che chiamò anche Pietro, e suo fratello Andrea; Giacomo e Giovanni; Filippo e Bartolomeo;</p>
<p class="C6 V15">Matteo e Tommaso; Giacomo, figlio d'Alfeo, e Simone, chiamato Zelota;</p>
<p class="C6 V16">Giuda, figlio di Giacomo, e Giuda Iscariota, che divenne traditore.</p>
<p class="C6 V17">Sceso con loro, si fermò in un luogo pianeggiante, dove si trovava una gran folla di suoi discepoli e un gran numero di persone di tutta la Giudea, di Gerusalemme e della costa di Tiro e di Sidone,</p>
<p class="C6 V18">i quali erano venuti per udirlo e per essere guariti dalle loro malattie.</p>
<p class="C6 V19">Quelli che erano tormentati da spiriti immondi erano guariti; e tutta la folla cercava di toccarlo, perché da lui usciva un potere che guariva tutti.</p>
<p class="C6 V20">Egli, alzati gli occhi verso i suoi discepoli, diceva: «Beati voi che siete poveri, perché il regno di Dio è vostro.</p>
<p class="C6 V21">Beati voi che ora avete fame, perché sarete saziati. Beati voi che ora piangete, perché riderete.</p>
<p class="C6 V22">Beati voi, quando gli uomini vi odieranno, e quando vi scacceranno da loro, e vi insulteranno e metteranno al bando il vostro nome come malvagio, a motivo del Figlio dell'uomo.</p>
<p class="C6 V23">Rallegratevi in quel giorno e saltate di gioia, perché, ecco, il vostro premio è grande nei cieli; perché i padri loro facevano lo stesso ai profeti.</p>
<p class="C6 V24">Ma guai a voi, ricchi, perché avete già la vostra consolazione.</p>
<p class="C6 V25">Guai a voi che ora siete sazi, perché avrete fame. Guai a voi che ora ridete, perché sarete afflitti e piangerete.</p>
<p class="C6 V26">Guai a voi quando tutti gli uomini diranno bene di voi, perché i padri loro facevano lo stesso con i falsi profeti.</p>
<p class="C6 V27">«Ma a voi che ascoltate, io dico: amate i vostri nemici; fate del bene a quelli che vi odiano;</p>
<p class="C6 V28">benedite quelli che vi maledicono, pregate per quelli che vi oltraggiano.</p>
<p class="C6 V29">A chi ti percuote su una guancia, porgigli anche l'altra; e a chi ti toglie il mantello non impedire di prenderti anche la tunica.</p>
<p class="C6 V30">Dà a chiunque ti chiede; e a chi ti toglie il tuo, non glielo ridomandare.</p>
<p class="C6 V31">E come volete che gli uomini facciano a voi, fate voi pure a loro.</p>
<p class="C6 V32">Se amate quelli che vi amano, quale grazia ve ne viene? Anche i peccatori amano quelli che li amano.</p>
<p class="C6 V33">E se fate del bene a quelli che vi fanno del bene, quale grazia ve ne viene? Anche i peccatori fanno lo stesso.</p>
<p class="C6 V34">E se prestate a quelli dai quali sperate di ricevere, qual grazia ne avete? Anche i peccatori prestano ai peccatori per riceverne altrettanto.</p>
<p class="C6 V35">Ma amate i vostri nemici, fate del bene, prestate senza sperarne nulla e il vostro premio sarà grande e sarete figli dell'Altissimo; poiché egli è buono verso gli ingrati e i malvagi.</p>
<p class="C6 V36">Siate misericordiosi come è misericordioso il Padre vostro.</p>
<p class="C6 V37">«Non giudicate, e non sarete giudicati; non condannate, e non sarete condannati; perdonate, e vi sarà perdonato.</p>
<p class="C6 V38">Date, e vi sarà dato; vi sarà versata in seno buona misura, pigiata, scossa, traboccante; perché con la misura con cui misurate, sarà rimisurato a voi».</p>
<p class="C6 V39">Poi disse loro anche una parabola: «Può un cieco guidare un altro cieco? Non cadranno tutti e due in un fosso?</p>
<p class="C6 V40">Un discepolo non è più grande del maestro; ma ogni discepolo ben preparato sarà come il suo maestro.</p>
<p class="C6 V41">Perché guardi la pagliuzza che è nell'occhio di tuo fratello, mentre non scorgi la trave che è nell'occhio tuo?</p>
<p class="C6 V42">Come puoi dire a tuo fratello: "Fratello, lascia che io tolga la pagliuzza che hai nell'occhio", mentre tu stesso non vedi la trave che è nell'occhio tuo? Ipocrita, togli prima dall'occhio tuo la trave, e allora ci vedrai bene per togliere la pagliuzza che è nell'occhio di tuo fratello.</p>
<p class="C6 V43">Non c'è infatti albero buono che faccia frutto cattivo, né vi è albero cattivo che faccia frutto buono;</p>
<p class="C6 V44">perché ogni albero si riconosce dal proprio frutto; infatti non si colgono fichi dalle spine, né si vendemmia uva dai rovi.</p>
<p class="C6 V45">L'uomo buono dal buon tesoro del suo cuore tira fuori il bene; e l'uomo malvagio, dal malvagio tesoro tira fuori il male; perché dall'abbondanza del cuore parla la sua bocca.</p>
<p class="C6 V46"> «Perché mi chiamate: "Signore, Signore!" e non fate quello che dico?</p>
<p class="C6 V47">Chiunque viene a me e ascolta le mie parole e le mette in pratica, io vi mostrerò a chi assomiglia.</p>
<p class="C6 V48">Assomiglia a un uomo il quale, costruendo una casa, ha scavato e scavato profondamente, e ha posto il fondamento sulla roccia; e, venuta un'alluvione, la fiumana ha investito quella casa e non ha potuto smuoverla perché era stata costruita bene.</p>
<p class="C6 V49">Ma chi ha udito e non ha messo in pratica, assomiglia a un uomo che ha costruito una casa sul terreno, senza fondamenta; la fiumana l'ha investita, e subito è crollata; e la rovina di quella casa è stata grande».</p>
<p class="C7 V1">Dopo che egli ebbe terminato tutti questi discorsi davanti al popolo che l'ascoltava, entrò in Capernaum.</p>
<p class="C7 V2">Un centurione aveva un servo, molto stimato, che era infermo e stava per morire;</p>
<p class="C7 V3">avendo udito parlare di Gesù, gli mandò degli anziani dei Giudei per pregarlo che venisse a guarire il suo servo.</p>
<p class="C7 V4">Essi, presentatisi a Gesù, lo pregavano con insistenza, dicendo: «Egli merita che tu gli conceda questo;</p>
<p class="C7 V5">perché ama la nostra nazione ed è lui che ci ha costruito la sinagoga».</p>
<p class="C7 V6">Gesù s'incamminò con loro; ormai non si trovava più molto lontano dalla casa, quando il centurione mandò degli amici a dirgli: «Signore, non darti quest'incomodo, perché io non son degno che tu entri sotto il mio tetto;</p>
<p class="C7 V7">perciò non mi sono neppure ritenuto degno di venire da te; ma di' una parola e il mio servo sarà guarito.</p>
<p class="C7 V8">Perché anch'io sono uomo sottoposto all'autorità altrui, e ho sotto di me dei soldati; e dico a uno: "Vai", ed egli va; a un altro: "Vieni", ed egli viene; e al mio servo: "Fa' questo", ed egli lo fa».</p>
<p class="C7 V9">Udito questo, Gesù restò meravigliato di lui; e, rivolgendosi alla folla che lo seguiva, disse: «Io vi dico che neppure in Israele ho trovato una così gran fede!»</p>
<p class="C7 V10">E quando gli inviati furono tornati a casa, trovarono il servo guarito.</p>
<p class="C7 V11">Poco dopo egli si avviò verso una città chiamata Nain, e i suoi discepoli e una gran folla andavano con lui.</p>
<p class="C7 V12">Quando fu vicino alla porta della città, ecco che si portava alla sepoltura un morto, figlio unico di sua madre, che era vedova; e molta gente della città era con lei.</p>
<p class="C7 V13">Il Signore, vedutala, ebbe pietà di lei e le disse: «Non piangere!»</p>
<p class="C7 V14">E, avvicinatosi, toccò la bara; i portatori si fermarono, ed egli disse: «Ragazzo, dico a te, àlzati!»</p>
<p class="C7 V15">Il morto si alzò e si mise seduto, e cominciò a parlare. E Gesù lo restituì a sua madre.</p>
<p class="C7 V16">Tutti furono presi da timore, e glorificavano Dio, dicendo: «Un grande profeta è sorto tra di noi»; e: «Dio ha visitato il suo popolo».</p>
<p class="C7 V17">E questo dire intorno a Gesù si divulgò per tutta la Giudea e per tutto il paese intorno.</p>
<p class="C7 V18">I discepoli di Giovanni gli riferirono tutte queste cose.</p>
<p class="C7 V19">Ed egli, chiamati a sé due dei suoi discepoli, li mandò dal Signore a dirgli: «Sei tu colui che deve venire o dobbiamo aspettarne un altro?»</p>
<p class="C7 V20"> Quelli si presentarono a Gesù e gli dissero: «Giovanni il battista ci ha mandati da te a chiederti: "Sei tu colui che deve venire o ne aspetteremo un altro?"»</p>
<p class="C7 V21">In quella stessa ora, Gesù guarì molti da malattie, da infermità e da spiriti maligni, e a molti ciechi restituì la vista.</p>
<p class="C7 V22">Poi rispose loro: «Andate a riferire a Giovanni quello che avete visto e udito: i ciechi ricuperano la vista, gli zoppi camminano, i lebbrosi sono purificati, i sordi odono, i morti risuscitano, il vangelo è annunziato ai poveri.</p>
<p class="C7 V23">Beato colui che non si sarà scandalizzato di me!»</p>
<p class="C7 V24">Quando gli inviati di Giovanni se ne furono andati, Gesù cominciò a parlare di Giovanni alla folla: «Che cosa andaste a vedere nel deserto? Una canna agitata dal vento?</p>
<p class="C7 V25">Ma che cosa andaste a vedere? Un uomo avvolto in morbide vesti? Ecco, quelli che portano degli abiti sontuosi e vivono in delizie stanno nei palazzi dei re.</p>
<p class="C7 V26">Ma che andaste a vedere? Un profeta? Sì, vi dico, e uno più di un profeta.</p>
<p class="C7 V27"> Egli è colui del quale è scritto: "Ecco, io mando davanti a te il mio messaggero, che preparerà la tua via davanti a te".</p>
<p class="C7 V28">Io vi dico: fra i nati di donna nessuno è più grande di Giovanni; però, il più piccolo nel regno di Dio è più grande di lui.</p>
<p class="C7 V29">Tutto il popolo che lo ha udito, anche i pubblicani, hanno riconosciuto la giustizia di Dio, facendosi battezzare del battesimo di Giovanni;</p>
<p class="C7 V30">ma i farisei e i dottori della legge, non facendosi battezzare da lui, hanno respinto la volontà di Dio per loro.</p>
<p class="C7 V31">A chi dunque paragonerò gli uomini di questa generazione? A chi sono simili?</p>
<p class="C7 V32"> Sono simili a bambini seduti in piazza, che gridano gli uni agli altri: "Vi abbiamo sonato il flauto e non avete ballato; abbiamo cantato dei lamenti e non avete pianto".</p>
<p class="C7 V33"> Difatti è venuto Giovanni il battista che non mangia pane e non beve vino, e voi dite: "Ha un demonio".</p>
<p class="C7 V34">È venuto il Figlio dell'uomo che mangia e beve, e voi dite: "Ecco un mangione e un beone, amico dei pubblicani e dei peccatori!</p>
<p class="C7 V35"> Ma alla sapienza è stata resa giustizia da tutti i suoi figli"».</p>
<p class="C7 V36">Uno dei farisei lo invitò a pranzo; ed egli, entrato in casa del fariseo, si mise a tavola.</p>
<p class="C7 V37">Ed ecco, una donna che era in quella città, una peccatrice, saputo che egli era a tavola in casa del fariseo, portò un vaso di alabastro pieno di olio profumato;</p>
<p class="C7 V38">e, stando ai piedi di lui, di dietro, piangendo, cominciò a rigargli di lacrime i piedi; e li asciugava con i suoi capelli; e gli baciava e ribaciava i piedi e li ungeva con l'olio.</p>
<p class="C7 V39">Il fariseo che lo aveva invitato, veduto ciò, disse fra sé: «Costui, se fosse profeta, saprebbe che donna è questa che lo tocca; perché è una peccatrice».</p>
<p class="C7 V40">E Gesù, rispondendo gli disse: «Simone, ho qualcosa da dirti». Ed egli: «Maestro, di' pure».</p>
<p class="C7 V41">«Un creditore aveva due debitori; l'uno gli doveva cinquecento denari e l'altro cinquanta.</p>
<p class="C7 V42">E poiché non avevano di che pagare condonò il debito a tutti e due. Chi di loro dunque lo amerà di più?»</p>
<p class="C7 V43">Simone rispose: «Ritengo sia colui al quale ha condonato di più». Gesù gli disse: «Hai giudicato rettamente».</p>
<p class="C7 V44">E, voltatosi verso la donna, disse a Simone: «Vedi questa donna? Io sono entrato in casa tua, e tu non mi hai dato dell'acqua per i piedi; ma lei mi ha rigato i piedi di lacrime e li ha asciugati con i suoi capelli.</p>
<p class="C7 V45">Tu non mi hai dato un bacio; ma lei, da quando sono entrato, non ha smesso di baciarmi i piedi.</p>
<p class="C7 V46">Tu non mi hai versato l'olio sul capo; ma lei mi ha cosparso di profumo i piedi.</p>
<p class="C7 V47">Perciò, io ti dico: i suoi molti peccati le sono perdonati, perché ha molto amato; ma colui a cui poco è perdonato, poco ama».</p>
<p class="C7 V48">Poi disse alla donna: «I tuoi peccati sono perdonati».</p>
<p class="C7 V49">Quelli che erano a tavola con lui, cominciarono a dire in loro stessi: «Chi è costui che perdona anche i peccati?»</p>
<p class="C7 V50">Ma egli disse alla donna: «La tua fede ti ha salvata; va' in pace».</p>
<p class="C8 V1">In seguito egli se ne andava per città e villaggi, predicando e annunziando la buona notizia del regno di Dio.</p>
<p class="C8 V2">Con lui vi erano i dodici e alcune donne che erano state guarite da spiriti maligni e da malattie: Maria, detta Maddalena, dalla quale erano usciti sette demòni;</p>
<p class="C8 V3">Giovanna, moglie di Cuza, l'amministratore di Erode; Susanna e molte altre che assistevano Gesù e i dodici con i loro beni.</p>
<p class="C8 V4">Or come si riuniva una gran folla e la gente di ogni città accorreva a lui, egli disse in parabola:</p>
<p class="C8 V5">«Il seminatore uscì a seminare la sua semenza; e, mentre seminava, una parte del seme cadde lungo la strada: fu calpestato e gli uccelli del cielo lo mangiarono.</p>
<p class="C8 V6">Un'altra cadde sulla roccia: appena fu germogliato seccò, perché non aveva umidità.</p>
<p class="C8 V7">Un'altra cadde in mezzo alle spine: le spine, crescendo insieme con esso, lo soffocarono.</p>
<p class="C8 V8">Un'altra parte cadde in un buon terreno: quando fu germogliato, produsse il cento per uno». Dicendo queste cose, esclamava: «Chi ha orecchi per udire oda!»</p>
<p class="C8 V9">I suoi discepoli gli domandarono che cosa volesse dire questa parabola.</p>
<p class="C8 V10">Ed egli disse: «A voi è dato di conoscere i misteri del regno di Dio; ma agli altri se ne parla in parabole, affinché vedendo non vedano, e udendo non comprendano.</p>
<p class="C8 V11">Or questo è il significato della parabola: il seme è la parola di Dio.</p>
<p class="C8 V12">Quelli lungo la strada sono coloro che ascoltano, ma poi viene il diavolo e porta via la parola dal loro cuore, affinché non credano e non siano salvati.</p>
<p class="C8 V13">Quelli sulla roccia sono coloro i quali, quando ascoltano la parola, la ricevono con gioia; ma costoro non hanno radice, credono per un certo tempo ma, quando viene la prova, si tirano indietro.</p>
<p class="C8 V14">Quello che è caduto tra le spine sono coloro che ascoltano, ma se ne vanno e restano soffocati dalle preoccupazioni, dalle ricchezze e dai piaceri della vita, e non arrivano a maturità.</p>
<p class="C8 V15">E quello che è caduto in un buon terreno sono coloro i quali, dopo aver udito la parola, la ritengono in un cuore onesto e buono, e portano frutto con perseveranza.</p>
<p class="C8 V16">«Nessuno accende una lampada e poi la copre con un vaso, o la mette sotto il letto; anzi la mette sul candeliere, perché chi entra veda la luce.</p>
<p class="C8 V17">Poiché non c'è nulla di nascosto che non debba manifestarsi, né di segreto che non debba essere conosciuto e venire alla luce.</p>
<p class="C8 V18">Attenti dunque a come ascoltate: perché a chi ha, sarà dato; ma a chi non ha, anche quello che pensa di avere gli sarà tolto».</p>
<p class="C8 V19">Sua madre e i suoi fratelli vennero a trovarlo; ma non potevano avvicinarlo a motivo della folla.</p>
<p class="C8 V20">Gli fu riferito: «Tua madre e i tuoi fratelli sono là fuori, e vogliono vederti».</p>
<p class="C8 V21">Ma egli rispose loro: «Mia madre e i miei fratelli sono quelli che ascoltano la parola di Dio e la mettono in pratica».</p>
<p class="C8 V22">Un giorno egli salì su una barca con i suoi discepoli, e disse loro: «Passiamo all'altra riva del lago». E presero il largo.</p>
<p class="C8 V23">Mentre navigavano, egli si addormentò; e si abbatté sul lago un turbine di vento, tanto che la barca si riempiva d'acqua, ed essi erano in pericolo.</p>
<p class="C8 V24">I discepoli, avvicinatisi, lo svegliarono, dicendo: «Maestro, Maestro, noi periamo!» Ma egli, destatosi, sgridò il vento e i flutti che si calmarono, e si fece bonaccia.</p>
<p class="C8 V25">Poi disse loro: «Dov'è la vostra fede?» Ma essi, impauriti e meravigliati, dicevano l'uno all'altro: «Chi è mai costui che comanda anche ai venti e all'acqua, e gli ubbidiscono?»</p>
<p class="C8 V26">Approdarono nel paese dei Geraseni, che sta di fronte alla Galilea.</p>
<p class="C8 V27">Quando egli fu sceso a terra, gli venne incontro un uomo della città: era posseduto da demòni e da molto tempo non indossava vestiti, non abitava in una casa, ma stava fra le tombe.</p>
<p class="C8 V28">Appena vide Gesù, lanciò un grido, si inginocchiò davanti a lui e disse a gran voce: «Che c'è fra me e te, Gesù, Figlio del Dio Altissimo? Ti prego, non tormentarmi».</p>
<p class="C8 V29">Gesù, infatti, aveva comandato allo spirito immondo di uscire da quell'uomo, di cui si era impadronito da molto tempo; e, anche quando lo legavano con catene e lo custodivano in ceppi, spezzava i legami, e veniva trascinato via dal demonio nei deserti.</p>
<p class="C8 V30">Gesù gli domandò: «Qual è il tuo nome?» Ed egli rispose: «Legione»; perché molti demòni erano entrati in lui.</p>
<p class="C8 V31">Ed essi lo pregavano che non comandasse loro di andare nell'abisso.</p>
<p class="C8 V32">C'era là un branco numeroso di porci che pascolava sul monte; e i demòni lo pregarono di permetter loro di entrare in quelli. Ed egli lo permise.</p>
<p class="C8 V33">I demòni, usciti da quell'uomo, entrarono nei porci; e quel branco si gettò a precipizio giù nel lago e affogò.</p>
<p class="C8 V34">Coloro che li custodivano videro ciò che era avvenuto, se ne fuggirono e portarono la notizia in città e per la campagna.</p>
<p class="C8 V35">La gente uscì a vedere l'accaduto; e, venuta da Gesù, trovò l'uomo, dal quale erano usciti i demòni, che sedeva ai piedi di Gesù, vestito e sano di mente; e si impaurirono.</p>
<p class="C8 V36">Quelli che avevano visto, raccontarono loro come l'indemoniato era stato liberato.</p>
<p class="C8 V37">L'intera popolazione della regione dei Geraseni pregò Gesù che se ne andasse via da loro; perché erano presi da grande spavento. Egli, salito sulla barca, se ne tornò indietro.</p>
<p class="C8 V38">L'uomo dal quale erano usciti i demòni, lo pregava di poter restare con lui, ma Gesù lo rimandò, dicendo:</p>
<p class="C8 V39">«Torna a casa tua, e racconta le grandi cose che Dio ha fatte per te». Ed egli se ne andò per tutta la città, proclamando tutto quello che Gesù aveva fatto per lui.</p>
<p class="C8 V40">Al suo ritorno, Gesù fu accolto dalla folla, perché tutti lo stavano aspettando.</p>
<p class="C8 V41">Ecco venire un uomo, di nome Iairo, che era capo della sinagoga; e, gettatosi ai piedi di Gesù, lo pregava di entrare in casa sua,</p>
<p class="C8 V42">perché aveva una figlia unica di circa dodici anni, che stava per morire. Or mentre Gesù vi andava, la folla faceva ressa intorno a lui.</p>
<p class="C8 V43">Una donna, che aveva perdite di sangue da dodici anni (e aveva speso tutti i suoi beni con i medici) senza poter essere guarita da nessuno,</p>
<p class="C8 V44">si avvicinò di dietro e gli toccò il lembo della veste; e in quell'istante il suo flusso ristagnò.</p>
<p class="C8 V45">E Gesù domandò: «Chi mi ha toccato?» E siccome tutti negavano, Pietro e quelli che erano con lui risposero: «Maestro, la folla ti stringe e ti preme».</p>
<p class="C8 V46">Ma Gesù replicò: «Qualcuno mi ha toccato, perché ho sentito che una potenza è uscita da me».</p>
<p class="C8 V47">La donna, vedendo che non era rimasta inosservata, venne tutta tremante e, gettatasi ai suoi piedi, dichiarò, in presenza di tutto il popolo, per quale motivo lo aveva toccato e come era stata guarita in un istante.</p>
<p class="C8 V48">Ma egli le disse: «Figliola, la tua fede ti ha salvata; va' in pace».</p>
<p class="C8 V49">Mentr'egli parlava ancora, venne uno dalla casa del capo della sinagoga, a dirgli: «Tua figlia è morta; non disturbare più il Maestro».</p>
<p class="C8 V50">Ma Gesù, udito ciò, rispose a Iairo: «Non temere; solo abbi fede, e sarà salva».</p>
<p class="C8 V51">Arrivato alla casa, non permise a nessuno di entrare con lui all'infuori di Pietro, Giovanni, Giacomo, il padre e la madre della bambina.</p>
<p class="C8 V52">Or tutti piangevano e facevano cordoglio per lei. Ma egli disse: «Non piangete, perché non è morta, ma dorme».</p>
<p class="C8 V53">E ridevano di lui, sapendo che era morta.</p>
<p class="C8 V54">Ma egli, prendendole la mano, disse ad alta voce: «Bambina, àlzati».</p>
<p class="C8 V55">Lo spirito di lei ritornò ed ella si alzò subito; Gesù comandò che le dessero da mangiare.</p>
<p class="C8 V56">E i genitori di lei rimasero sbalorditi; ma egli ordinò loro di non dire a nessuno quello che era avvenuto.</p>
<p class="C9 V1">Gesù, convocati i dodici, diede loro l'autorità su tutti i demòni e il potere di guarire le malattie.</p>
<p class="C9 V2">Li mandò ad annunziare il regno di Dio e a guarire i malati.</p>
<p class="C9 V3">E disse loro: «Non prendete nulla per il viaggio: né bastone, né sacca, né pane, né denaro, e non abbiate tunica di ricambio.</p>
<p class="C9 V4">In qualunque casa entrerete, in quella rimanete e da quella ripartite.</p>
<p class="C9 V5">Quanto a quelli che non vi riceveranno, uscendo dalla loro città, scotete la polvere dai vostri piedi, in testimonianza contro di loro».</p>
<p class="C9 V6">Ed essi, partiti, andavano di villaggio in villaggio, evangelizzando e operando guarigioni dappertutto.</p>
<p class="C9 V7">Erode, il tetrarca, udì parlare di tutti quei fatti; ne era perplesso, perché alcuni dicevano: «Giovanni è risuscitato dai morti»;</p>
<p class="C9 V8">altri dicevano: «È apparso Elia»; e altri: «È risuscitato uno degli antichi profeti».</p>
<p class="C9 V9">Ma Erode disse: «Giovanni l'ho fatto decapitare; chi è dunque costui del quale sento dire queste cose?» E cercava di vederlo.</p>
<p class="C9 V10">Gli apostoli ritornarono e raccontarono a Gesù tutte le cose che avevano fatte; ed egli li prese con sé e si ritirò in disparte verso una città chiamata Betsàida.</p>
<p class="C9 V11">Ma le folle, avendolo saputo, lo seguirono; ed egli li accolse e parlava loro del regno di Dio, e guariva quelli che avevano bisogno di guarigione.</p>
<p class="C9 V12">Or il giorno cominciava a declinare; e i dodici, avvicinatisi, gli dissero: «Lascia andare la folla, perché se ne vada per i villaggi e per le campagne vicine per trovarvi cena e alloggio, perché qui siamo in un luogo deserto».</p>
<p class="C9 V13">Ma egli rispose: «Date loro voi da mangiare». Ed essi obiettarono: «Noi non abbiamo altro che cinque pani e due pesci; a meno che non andiamo noi a comprar dei viveri per tutta questa gente».</p>
<p class="C9 V14">Perché c'erano cinquemila uomini. Ed egli disse ai suoi discepoli: «Fateli sedere a gruppi di una cinquantina».</p>
<p class="C9 V15">E così li fecero accomodare tutti.</p>
<p class="C9 V16">Poi Gesù prese i cinque pani e i due pesci, alzò lo sguardo al cielo e li benedisse, li spezzò e li diede ai suoi discepoli perché li distribuissero alla gente.</p>
<p class="C9 V17">Tutti mangiarono a sazietà e dei pezzi avanzati si portarono via dodici ceste.</p>
<p class="C9 V18">Mentre egli stava pregando in disparte, i discepoli erano con lui; ed egli domandò loro: «Chi dice la gente che io sia?»</p>
<p class="C9 V19">E quelli risposero: «Alcuni dicono Giovanni il battista; altri, Elia, e altri, uno dei profeti antichi che è risuscitato».</p>
<p class="C9 V20">Ed egli disse loro: «E voi, chi dite che io sia?» Pietro rispose: «Il Cristo di Dio».</p>
<p class="C9 V21">Ed egli ordinò loro di non dirlo a nessuno, e aggiunse:</p>
<p class="C9 V22">«Bisogna che il Figlio dell'uomo soffra molte cose e sia respinto dagli anziani, dai capi dei sacerdoti, dagli scribi, sia ucciso, e risusciti il terzo giorno».</p>
<p class="C9 V23">Diceva poi a tutti: «Se uno vuol venire dietro a me, rinunzi a sé stesso, prenda ogni giorno la sua croce e mi segua.</p>
<p class="C9 V24">Perché chi vorrà salvare la sua vita, la perderà; ma chi avrà perduto la propria vita per amor mio, la salverà.</p>
<p class="C9 V25">Infatti, che serve all'uomo guadagnare tutto il mondo, se poi perde o rovina sé stesso?</p>
<p class="C9 V26">Perché se uno ha vergogna di me e delle mie parole, il Figlio dell'uomo avrà vergogna di lui, quando verrà nella gloria sua e del Padre e dei santi angeli.</p>
<p class="C9 V27">Ora io vi dico in verità che alcuni di quelli che sono qui presenti non gusteranno la morte, finché non abbiano visto il regno di Dio».</p>
<p class="C9 V28">Circa otto giorni dopo questi discorsi, Gesù prese con sé Pietro, Giovanni e Giacomo, e salì sul monte a pregare.</p>
<p class="C9 V29">Mentre pregava, l'aspetto del suo volto fu mutato e la sua veste divenne di un candore sfolgorante.</p>
<p class="C9 V30">Ed ecco, due uomini conversavano con lui: erano Mosè ed Elia,</p>
<p class="C9 V31">i quali, apparsi in gloria, parlavano della sua dipartita che stava per compiersi in Gerusalemme.</p>
<p class="C9 V32">Pietro e quelli che erano con lui erano oppressi dal sonno; e, quando si furono svegliati, videro la sua gloria e i due uomini che erano con lui.</p>
<p class="C9 V33">Come questi si separavano da lui, Pietro disse a Gesù: «Maestro, è bene che stiamo qui; facciamo tre tende: una per te, una per Mosè e una per Elia». Egli non sapeva quello che diceva.</p>
<p class="C9 V34">Mentre parlava così, venne una nuvola che li avvolse; e i discepoli temettero quando quelli entrarono nella nuvola.</p>
<p class="C9 V35">E una voce venne dalla nuvola, dicendo: «Questi è mio Figlio, colui che io ho scelto: ascoltatelo».</p>
<p class="C9 V36">Mentre la voce parlava, Gesù si trovò solo. Ed essi tacquero e in quei giorni non riferirono nulla a nessuno di quello che avevano visto.</p>
<p class="C9 V37">Il giorno seguente, quando essi scesero dal monte, una gran folla andò incontro a Gesù.</p>
<p class="C9 V38">Un uomo dalla folla gridò: «Maestro, ti prego, volgi lo sguardo a mio figlio: è l'unico che io abbia.</p>
<p class="C9 V39">Ecco, uno spirito si impadronisce di lui, e subito egli grida; e lo spirito lo contorce, facendolo schiumare, e a fatica si allontana da lui, dopo averlo straziato.</p>
<p class="C9 V40">Ho pregato i tuoi discepoli di scacciarlo, ma non hanno potuto».</p>
<p class="C9 V41">Gesù rispose: «O generazione incredula e perversa, fino a quando sarò con voi e vi sopporterò? Porta qui tuo figlio».</p>
<p class="C9 V42">Mentre il ragazzo si avvicinava, il demonio lo gettò per terra e cominciò a contorcerlo con le convulsioni; ma Gesù sgridò lo spirito immondo, guarì il ragazzo e lo rese a suo padre.</p>
<p class="C9 V43">E tutti rimasero sbalorditi della grandezza di Dio. Mentre tutti si meravigliavano di tutte le cose che Gesù faceva, egli disse ai suoi discepoli:</p>
<p class="C9 V44">«Voi, tenete bene in mente queste parole: il Figlio dell'uomo sta per essere consegnato nelle mani degli uomini».</p>
<p class="C9 V45">Ma essi non capivano queste parole che erano per loro velate, così da risultare incomprensibili, e temevano di interrogarlo su quanto aveva detto.</p>
<p class="C9 V46">Poi cominciarono a discutere su chi di loro fosse il più grande.</p>
<p class="C9 V47">Ma Gesù, conosciuto il pensiero del loro cuore, prese un bambino, se lo pose accanto e disse loro:</p>
<p class="C9 V48">«Chi riceve questo bambino nel nome mio, riceve me; e chi riceve me, riceve Colui che mi ha mandato. Perché chi è il più piccolo tra di voi, quello è grande».</p>
<p class="C9 V49">Allora Giovanni disse: «Maestro, noi abbiamo visto un tale che scacciava i demòni nel tuo nome, e glielo abbiamo vietato perché non ti segue con noi».</p>
<p class="C9 V50">Ma Gesù gli disse: «Non glielo vietate, perché chi non è contro di voi è per voi».</p>
<p class="C9 V51">Poi, mentre si avvicinava il tempo in cui sarebbe stato tolto dal mondo, Gesù si mise risolutamente in cammino per andare a Gerusalemme.</p>
<p class="C9 V52">Mandò davanti a sé dei messaggeri, i quali, partiti, entrarono in un villaggio dei Samaritani per preparargli un alloggio.</p>
<p class="C9 V53">Ma quelli non lo ricevettero perché era diretto verso Gerusalemme.</p>
<p class="C9 V54">Veduto ciò, i suoi discepoli Giacomo e Giovanni dissero: «Signore, vuoi che diciamo che un fuoco scenda dal cielo e li consumi?»</p>
<p class="C9 V55">Ma egli si voltò verso di loro e li sgridò. E disse: «Voi non sapete di quale spirito siete animati.</p>
<p class="C9 V56">Poiché il Figlio dell'uomo è venuto, non per perdere le anime degli uomini, ma per salvarle». E se ne andarono in un altro villaggio.</p>
<p class="C9 V57">Mentre camminavano per la via, qualcuno gli disse: «Io ti seguirò dovunque andrai».</p>
<p class="C9 V58">E Gesù gli rispose: «Le volpi hanno delle tane e gli uccelli del cielo dei nidi, ma il Figlio dell'uomo non ha dove posare il capo».</p>
<p class="C9 V59">A un altro disse: «Seguimi». Ed egli rispose: «Permettimi di andare prima a seppellire mio padre».</p>
<p class="C9 V60">Ma Gesù gli disse: «Lascia che i morti seppelliscano i loro morti; ma tu va' ad annunziare il regno di Dio».</p>
<p class="C9 V61">Un altro ancora gli disse: «Ti seguirò, Signore, ma lasciami prima salutare quelli di casa mia».</p>
<p class="C9 V62">Ma Gesù gli disse: «Nessuno che abbia messo la mano all'aratro e poi volga lo sguardo indietro, è adatto per il regno di Dio».</p>
<p class="C10 V1">Dopo queste cose, il Signore designò altri settanta discepoli e li mandò a due a due davanti a sé in ogni città e luogo dov'egli stesso stava per andare.</p>
<p class="C10 V2">E diceva loro: «La mèsse è grande, ma gli operai sono pochi; pregate dunque il Signore della mèsse perché spinga degli operai nella sua mèsse.</p>
<p class="C10 V3">Andate; ecco, io vi mando come agnelli in mezzo ai lupi.</p>
<p class="C10 V4">Non portate né borsa, né sacca, né calzari, e non salutate nessuno per via.</p>
<p class="C10 V5"> In qualunque casa entriate, dite prima: "Pace a questa casa!"</p>
<p class="C10 V6">Se vi è lì un figlio di pace, la vostra pace riposerà su di lui; se no, ritornerà a voi.</p>
<p class="C10 V7">Rimanete in quella stessa casa, mangiando e bevendo di quello che hanno, perché l'operaio è degno del suo salario. Non passate di casa in casa.</p>
<p class="C10 V8">In qualunque città entriate, se vi ricevono, mangiate ciò che vi sarà messo davanti,</p>
<p class="C10 V9"> guarite i malati che ci saranno e dite loro: "Il regno di Dio si è avvicinato a voi".</p>
<p class="C10 V10">Ma in qualunque città entriate, se non vi ricevono, uscite sulle piazze e dite:</p>
<p class="C10 V11"> "Perfino la polvere della vostra città che si è attaccata ai nostri piedi, noi la scotiamo contro di voi; sappiate tuttavia questo, che il regno di Dio si è avvicinato a voi".</p>
<p class="C10 V12">Io vi dico che in quel giorno la sorte di Sodoma sarà più tollerabile della sorte di quella città.</p>
<p class="C10 V13">«Guai a te, Corazin! Guai a te, Betsàida; perché se in Tiro e in Sidone fossero state fatte le opere potenti compiute tra di voi, già da tempo si sarebbero ravvedute, prendendo il cilicio e sedendo nella cenere.</p>
<p class="C10 V14">Perciò, nel giorno del giudizio, la sorte di Tiro e di Sidone sarà più tollerabile della vostra.</p>
<p class="C10 V15">E tu, Capernaum, sarai forse innalzata fino al cielo? No, sarai abbassata fino al soggiorno dei morti!</p>
<p class="C10 V16">Chi ascolta voi ascolta me; chi respinge voi respinge me, e chi rifiuta me rifiuta Colui che mi ha mandato».</p>
<p class="C10 V17">Or i settanta tornarono pieni di gioia, dicendo: «Signore, anche i demòni ci sono sottoposti nel tuo nome».</p>
<p class="C10 V18">Ed egli disse loro: «Io vedevo Satana cadere dal cielo come folgore.</p>
<p class="C10 V19">Ecco, io vi ho dato il potere di camminare sopra serpenti e scorpioni e su tutta la potenza del nemico; nulla potrà farvi del male.</p>
<p class="C10 V20">Tuttavia, non vi rallegrate perché gli spiriti vi sono sottoposti, ma rallegratevi perché i vostri nomi sono scritti nei cieli».</p>
<p class="C10 V21">In quella stessa ora, Gesù, mosso dallo Spirito Santo, esultò e disse: «Io ti rendo lode, o Padre, Signore del cielo e della terra, perché hai nascosto queste cose ai sapienti e agli intelligenti, e le hai rivelate ai piccoli! Sì, Padre, perché così ti è piaciuto!</p>
<p class="C10 V22">Ogni cosa mi è stata data in mano dal Padre mio; e nessuno sa chi è il Figlio, se non il Padre; né chi è il Padre, se non il Figlio e colui al quale il Figlio voglia rivelarlo».</p>
<p class="C10 V23">E, rivolgendosi ai discepoli, disse loro privatamente: «Beati gli occhi che vedono quello che voi vedete!</p>
<p class="C10 V24">Perché vi dico che molti profeti e re hanno desiderato vedere quello che voi vedete, e non l'hanno visto; e udire quello che voi udite, e non l'hanno udito».</p>
<p class="C10 V25">Ed ecco, un dottore della legge si alzò per metterlo alla prova, e gli disse: «Maestro, che devo fare per ereditar la vita eterna?»</p>
<p class="C10 V26">Gesù gli disse: «Nella legge che cosa sta scritto? Come leggi?»</p>
<p class="C10 V27">Egli rispose: «Ama il Signore Dio tuo con tutto il tuo cuore, con tutta l'anima tua, con tutta la forza tua, con tutta la mente tua, e il tuo prossimo come te stesso».</p>
<p class="C10 V28">Gesù gli disse: «Hai risposto esattamente; fa' questo, e vivrai».</p>
<p class="C10 V29">Ma egli, volendo giustificarsi, disse a Gesù: «E chi è il mio prossimo?»</p>
<p class="C10 V30">Gesù rispose: «Un uomo scendeva da Gerusalemme a Gerico, e s'imbatté nei briganti che lo spogliarono, lo ferirono e poi se ne andarono, lasciandolo mezzo morto.</p>
<p class="C10 V31">Per caso un sacerdote scendeva per quella stessa strada; e lo vide, ma passò oltre dal lato opposto.</p>
<p class="C10 V32">Così pure un Levita, giunto in quel luogo, lo vide, ma passò oltre dal lato opposto.</p>
<p class="C10 V33">Ma un samaritano che era in viaggio, passandogli accanto, lo vide e ne ebbe pietà;</p>
<p class="C10 V34">avvicinatosi, fasciò le sue piaghe, versandovi sopra olio e vino; poi lo mise sulla propria cavalcatura, lo condusse a una locanda e si prese cura di lui.</p>
<p class="C10 V35">Il giorno dopo, presi due denari, li diede all'oste e gli disse: "Prenditi cura di lui; e tutto ciò che spenderai di più, te lo rimborserò al mio ritorno".</p>
<p class="C10 V36">Quale di questi tre ti pare essere stato il prossimo di colui che s'imbatté nei ladroni?»</p>
<p class="C10 V37">Quegli rispose: «Colui che gli usò misericordia». Gesù gli disse: «Va' , e fa' anche tu la stessa cosa».</p>
<p class="C10 V38">Mentre erano in cammino, Gesù entrò in un villaggio; e una donna, di nome Marta, lo ricevette in casa sua.</p>
<p class="C10 V39">Marta aveva una sorella chiamata Maria, la quale, sedutasi ai piedi di Gesù, ascoltava la sua parola.</p>
<p class="C10 V40">Ma Marta, tutta presa dalle faccende domestiche, venne e disse: «Signore, non ti importa che mia sorella mi abbia lasciata sola a servire? Dille dunque che mi aiuti».</p>
<p class="C10 V41">Ma il Signore le rispose: «Marta, Marta, tu ti affanni e sei agitata per molte cose, ma una cosa sola è necessaria.</p>
<p class="C10 V42">Maria ha scelto la parte buona che non le sarà tolta».</p>
<p class="C11 V1">Gesù era stato in disparte a pregare; quando ebbe finito, uno dei suoi discepoli gli disse: «Signore, insegnaci a pregare come anche Giovanni ha insegnato ai suoi discepoli».</p>
<p class="C11 V2"> Egli disse loro: «Quando pregate, dite: "Padre, sia santificato il tuo nome; venga il tuo regno;</p>
<p class="C11 V3">dacci ogni giorno il nostro pane quotidiano;</p>
<p class="C11 V4"> e perdonaci i nostri peccati, perché anche noi perdoniamo a ogni nostro debitore; e non ci esporre alla tentazione"».</p>
<p class="C11 V5"> Poi disse loro: «Se uno di voi ha un amico e va da lui a mezzanotte e gli dice: "Amico, prestami tre pani,</p>
<p class="C11 V6"> perché un amico mi è arrivato in casa da un viaggio e non ho nulla da mettergli davanti";</p>
<p class="C11 V7"> e se quello dal di dentro gli risponde: "Non darmi fastidio; la porta è già chiusa, e i miei bambini sono con me a letto, io non posso alzarmi per darteli",</p>
<p class="C11 V8">io vi dico che se anche non si alzasse a darglieli perché gli è amico, tuttavia, per la sua importunità, si alzerà e gli darà tutti i pani che gli occorrono.</p>
<p class="C11 V9">Io altresì vi dico: chiedete con perseveranza, e vi sarà dato; cercate senza stancarvi, e troverete; bussate ripetutamente, e vi sarà aperto.</p>
<p class="C11 V10">Perché chiunque chiede riceve, chi cerca trova, e sarà aperto a chi bussa.</p>
<p class="C11 V11">E chi è quel padre fra di voi che, se il figlio gli chiede un pane, gli dia una pietra? O se gli chiede un pesce, gli dia invece un serpente?</p>
<p class="C11 V12">Oppure se gli chiede un uovo, gli dia uno scorpione?</p>
<p class="C11 V13">Se voi, dunque, che siete malvagi, sapete dare buoni doni ai vostri figli, quanto più il Padre celeste donerà lo Spirito Santo a coloro che glielo chiedono!»</p>
<p class="C11 V14">Gesù stava scacciando un demonio che era muto; e, quando il demonio fu uscito, il muto parlò e la folla si stupì.</p>
<p class="C11 V15">Ma alcuni di loro dissero: «È per l'aiuto di Belzebù, principe dei demòni, che egli scaccia i demòni».</p>
<p class="C11 V16">Altri, per metterlo alla prova, gli chiedevano un segno dal cielo.</p>
<p class="C11 V17">Ma egli, conoscendo i loro pensieri, disse loro: «Ogni regno diviso contro sé stesso va in rovina, e casa crolla su casa.</p>
<p class="C11 V18">Se dunque anche Satana è diviso contro sé stesso, come potrà reggere il suo regno? Poiché voi dite che è per l'aiuto di Belzebù che io scaccio i demòni.</p>
<p class="C11 V19">E se io scaccio i demòni con l'aiuto di Belzebù, con l'aiuto di chi li scacciano i vostri figli? Perciò, essi stessi saranno i vostri giudici.</p>
<p class="C11 V20">Ma se è con il dito di Dio che io scaccio i demòni, allora il regno di Dio è giunto fino a voi.</p>
<p class="C11 V21">Quando l'uomo forte, ben armato, guarda l'ingresso della sua casa, ciò che egli possiede è al sicuro;</p>
<p class="C11 V22">ma quando uno più forte di lui sopraggiunge e lo vince, gli toglie tutta l'armatura nella quale confidava e ne divide il bottino.</p>
<p class="C11 V23">Chi non è con me, è contro di me; e chi non raccoglie con me, disperde.</p>
<p class="C11 V24"> «Quando lo spirito immondo esce da un uomo, si aggira per luoghi aridi, cercando riposo; e, non trovandone, dice: "Ritornerò nella mia casa, dalla quale sono uscito";</p>
<p class="C11 V25">e, quando ci arriva, la trova spazzata e adorna.</p>
<p class="C11 V26">Allora va e prende con sé altri sette spiriti peggiori di lui, ed entrano ad abitarla; e l'ultima condizione di quell'uomo diventa peggiore della prima».</p>
<p class="C11 V27">Mentr'egli diceva queste cose, dalla folla una donna alzò la voce e gli disse: «Beato il grembo che ti portò e le mammelle che tu poppasti!» Ma egli disse:</p>
<p class="C11 V28">«Beati piuttosto quelli che ascoltano la parola di Dio e la mettono in pratica!»</p>
<p class="C11 V29">Mentre la gente si affollava intorno a lui, egli cominciò a dire: «Questa generazione è una generazione malvagia; chiede un segno ma nessun segno le sarà dato, tranne il segno di Giona.</p>
<p class="C11 V30">Infatti come Giona fu un segno per i Niniviti, così anche il Figlio dell'uomo lo sarà per questa generazione.</p>
<p class="C11 V31">Nel giorno del giudizio la regina del mezzogiorno si alzerà con gli uomini di questa generazione e li condannerà; perché ella venne dagli estremi confini della terra per udire la sapienza di Salomone; ed ecco qui c'è più di Salomone.</p>
<p class="C11 V32">Nel giorno del giudizio i Niniviti si alzeranno con questa generazione e la condanneranno; perché essi si ravvidero alla predicazione di Giona; ed ecco qui c'è più di Giona.</p>
<p class="C11 V33">«Nessuno, quando ha acceso una lampada, la mette in un luogo nascosto o sotto un vaso; anzi la mette sul candeliere, perché coloro che entrano vedano la luce.</p>
<p class="C11 V34">La lampada del tuo corpo è l'occhio; se l'occhio tuo è limpido, anche tutto il tuo corpo è illuminato; ma se è malvagio, anche il tuo corpo è nelle tenebre.</p>
<p class="C11 V35">Sta quindi attento che la luce che è in te non sia tenebre.</p>
<p class="C11 V36">Se dunque tutto il tuo corpo è illuminato, senza avere alcuna parte tenebrosa, sarà tutto illuminato come quando la lampada t'illumina con il suo splendore».</p>
<p class="C11 V37">Mentr'egli parlava, un fariseo lo invitò a pranzo da lui. Egli entrò e si mise a tavola.</p>
<p class="C11 V38">Il fariseo, veduto questo, si meravigliò che non si fosse lavato prima del pranzo.</p>
<p class="C11 V39">Il Signore gli disse: «Voi farisei pulite l'esterno della coppa e del piatto, ma il vostro interno è pieno di rapina e di malvagità.</p>
<p class="C11 V40">Stolti, Colui che ha fatto l'esterno, non ha fatto anche l'interno?</p>
<p class="C11 V41">Date piuttosto in elemosina quello che è dentro il piatto; e ogni cosa sarà pura per voi.</p>
<p class="C11 V42">Ma guai a voi, farisei, perché pagate la decima della menta, della ruta e di ogni erba, e trascurate la giustizia e l'amor di Dio! Queste sono le cose che bisognava fare, senza tralasciare le altre.</p>
<p class="C11 V43">Guai a voi, farisei, perché amate i primi posti nelle sinagoghe, e i saluti nelle piazze.</p>
<p class="C11 V44">Guai a voi, perché siete come quei sepolcri che non si vedono, e chi vi cammina sopra non ne sa niente».</p>
<p class="C11 V45">Allora uno dei dottori della legge, rispondendo gli disse: «Maestro, parlando così, offendi anche noi».</p>
<p class="C11 V46">Ed egli disse: «Guai anche a voi, dottori della legge, perché caricate la gente di pesi difficili da portare, e voi non toccate quei pesi neppure con un dito!</p>
<p class="C11 V47">Guai a voi, perché costruite i sepolcri dei profeti, e i vostri padri li uccisero.</p>
<p class="C11 V48">Voi dunque testimoniate delle opere dei vostri padri e le approvate; perché essi li uccisero e voi costruite loro dei sepolcri.</p>
<p class="C11 V49"> Per questo la sapienza di Dio ha detto: "Io manderò loro dei profeti e degli apostoli; ne uccideranno alcuni e ne perseguiteranno altri",</p>
<p class="C11 V50">affinché del sangue di tutti i profeti sparso fin dall'inizio del mondo sia chiesto conto a questa generazione;</p>
<p class="C11 V51">dal sangue di Abele fino al sangue di Zaccaria che fu ucciso tra l'altare e il tempio; sì, vi dico, ne sarà chiesto conto a questa generazione.</p>
<p class="C11 V52">Guai a voi, dottori della legge, perché avete portato via la chiave della scienza! Voi non siete entrati, e a quelli che volevano entrare l'avete impedito».</p>
<p class="C11 V53">E quando fu uscito di là gli scribi e i farisei cominciarono a contrastarlo duramente e a farlo parlare su molte cose; tendendogli insidie,</p>
<p class="C11 V54">per cogliere qualche parola che gli uscisse di bocca.</p>
<p class="C12 V1">Nel frattempo la gente si era riunita a migliaia, così da calpestarsi gli uni gli altri. Allora Gesù cominciò a dire prima di tutto ai suoi discepoli: «Guardatevi dal lievito dei farisei, che è ipocrisia.</p>
<p class="C12 V2">Ma non c'è niente di nascosto che non sarà svelato, né di segreto che non sarà conosciuto.</p>
<p class="C12 V3">Perciò tutto quello che avete detto nelle tenebre, sarà udito nella luce; e quel che avete detto all'orecchio nelle stanze interne, sarà proclamato sui tetti.</p>
<p class="C12 V4">Ma a voi, che siete miei amici, io dico: non temete quelli che uccidono il corpo ma, oltre a questo, non possono far di più.</p>
<p class="C12 V5">Io vi mostrerò chi dovete temere. Temete colui che, dopo aver ucciso, ha il potere di gettare nella geenna. Sì, vi dico, temete lui.</p>
<p class="C12 V6">Cinque passeri non si vendono per due soldi? Eppure non uno di essi è dimenticato davanti a Dio;</p>
<p class="C12 V7">anzi, perfino i capelli del vostro capo sono tutti contati. Non temete dunque; voi valete più di molti passeri.</p>
<p class="C12 V8">Or io vi dico: chiunque mi riconoscerà davanti agli uomini, anche il Figlio dell'uomo riconoscerà lui davanti agli angeli di Dio;</p>
<p class="C12 V9">ma chi mi rinnegherà davanti agli uomini, sarà rinnegato davanti agli angeli di Dio.</p>
<p class="C12 V10">E chiunque parlerà contro il Figlio dell'uomo, sarà perdonato; ma chi avrà bestemmiato contro lo Spirito Santo, non sarà perdonato.</p>
<p class="C12 V11">Quando poi vi condurranno davanti alle sinagoghe, ai magistrati e alle autorità, non preoccupatevi del come e del che risponderete a vostra difesa, o di quello che direte;</p>
<p class="C12 V12">perché lo Spirito Santo vi insegnerà in quel momento stesso quello che dovrete dire».</p>
<p class="C12 V13">Or uno della folla gli disse: «Maestro, di' a mio fratello che divida con me l'eredità».</p>
<p class="C12 V14">Ma Gesù gli rispose: «Uomo, chi mi ha costituito su di voi giudice o spartitore?»</p>
<p class="C12 V15">Poi disse loro: «State attenti e guardatevi da ogni avarizia; perché non è dall'abbondanza dei beni che uno possiede, che egli ha la sua vita».</p>
<p class="C12 V16">E disse loro questa parabola: «La campagna di un uomo ricco fruttò abbondantemente;</p>
<p class="C12 V17"> egli ragionava così, fra sé: "Che farò, poiché non ho dove riporre i miei raccolti?" E disse:</p>
<p class="C12 V18"> "Questo farò: demolirò i miei granai, ne costruirò altri più grandi, vi raccoglierò tutto il mio grano e i miei beni,</p>
<p class="C12 V19">e dirò all'anima mia: «Anima, tu hai molti beni ammassati per molti anni; ripòsati, mangia, bevi, divèrtiti»".</p>
<p class="C12 V20">Ma Dio gli disse: "Stolto, questa notte stessa l'anima tua ti sarà ridomandata; e quello che hai preparato, di chi sarà?"</p>
<p class="C12 V21">Così è di chi accumula tesori per sé e non è ricco davanti a Dio».</p>
<p class="C12 V22">Poi disse ai suoi discepoli: «Perciò vi dico: non siate in ansia per la vita vostra, di quel che mangerete, né per il corpo, di che vi vestirete;</p>
<p class="C12 V23">poiché la vita è più del nutrimento e il corpo più del vestito.</p>
<p class="C12 V24">Osservate i corvi: non seminano, non mietono; non hanno dispensa né granaio, eppure Dio li nutre. E voi, quanto più degli uccelli valete!</p>
<p class="C12 V25">E chi di voi può con la sua preoccupazione aggiungere un'ora sola alla durata della sua vita?</p>
<p class="C12 V26">Se dunque non potete fare nemmeno ciò che è minimo, perché vi affannate per il resto?</p>
<p class="C12 V27">Guardate i gigli, come crescono; non faticano e non filano; eppure io vi dico che Salomone stesso, con tutta la sua gloria, non fu mai vestito come uno di loro.</p>
<p class="C12 V28">Or se Dio riveste così l'erba che oggi è nel campo e domani è gettata nel forno, quanto più vestirà voi, gente di poca fede!</p>
<p class="C12 V29">Anche voi non state a cercare che cosa mangerete e che cosa berrete, e non state in ansia!</p>
<p class="C12 V30">Perché è la gente del mondo che ricerca tutte queste cose; ma il Padre vostro sa che ne avete bisogno.</p>
<p class="C12 V31">Cercate piuttosto il suo regno, e queste cose vi saranno date in più.</p>
<p class="C12 V32">Non temere, piccolo gregge; perché al Padre vostro è piaciuto di darvi il regno.</p>
<p class="C12 V33">Vendete i vostri beni, e dateli in elemosina; fatevi delle borse che non invecchiano, un tesoro inesauribile nel cielo, dove ladro non si avvicina e tignola non rode.</p>
<p class="C12 V34">Perché dov'è il vostro tesoro, lì sarà anche il vostro cuore.</p>
<p class="C12 V35">«I vostri fianchi siano cinti, e le vostre lampade accese;</p>
<p class="C12 V36">siate simili a quelli che aspettano il loro padrone quando tornerà dalle nozze, per aprirgli appena giungerà e busserà.</p>
<p class="C12 V37">Beati quei servi che il padrone, arrivando, troverà vigilanti! In verità io vi dico che egli si rimboccherà le vesti, li farà mettere a tavola e passerà a servirli.</p>
<p class="C12 V38">Se giungerà alla seconda o alla terza vigilia e li troverà così, beati loro!</p>
<p class="C12 V39">Sappiate questo, che se il padrone di casa conoscesse a che ora verrà il ladro, veglierebbe e non si lascerebbe scassinare la casa.</p>
<p class="C12 V40">Anche voi siate pronti, perché il Figlio dell'uomo verrà nell'ora che non pensate».</p>
<p class="C12 V41">Pietro disse: «Signore, questa parabola la dici per noi, o anche per tutti?»</p>
<p class="C12 V42">Il Signore rispose: «Chi è dunque l'amministratore fedele e prudente che il padrone costituirà sui suoi domestici per dar loro a suo tempo la loro porzione di viveri?</p>
<p class="C12 V43">Beato quel servo che il padrone, al suo arrivo, troverà intento a far così.</p>
<p class="C12 V44">In verità vi dico che lo costituirà su tutti i suoi beni.</p>
<p class="C12 V45"> Ma se quel servo dice in cuor suo: "Il mio padrone tarda a venire"; e comincia a battere i servi e le serve, a mangiare, bere e ubriacarsi,</p>
<p class="C12 V46">il padrone di quel servo verrà nel giorno che non se lo aspetta e nell'ora che non sa, e lo punirà severamente, e gli assegnerà la sorte degli infedeli.</p>
<p class="C12 V47">Quel servo che ha conosciuto la volontà del suo padrone e non ha preparato né fatto nulla per compiere la sua volontà, riceverà molte percosse;</p>
<p class="C12 V48">ma colui che non l'ha conosciuta e ha fatto cose degne di castigo, ne riceverà poche. A chi molto è stato dato, molto sarà richiesto; e a chi molto è stato affidato, tanto più si richiederà.</p>
<p class="C12 V49">«Io sono venuto ad accendere un fuoco sulla terra; e che mi resta da desiderare, se già è acceso?</p>
<p class="C12 V50">Vi è un battesimo del quale devo essere battezzato; e sono angosciato finché non sia compiuto!</p>
<p class="C12 V51">Voi pensate che io sia venuto a portar pace sulla terra? No, vi dico, ma piuttosto divisione;</p>
<p class="C12 V52">perché, da ora in avanti, se vi sono cinque persone in una casa, saranno divise tre contro due e due contro tre;</p>
<p class="C12 V53">saranno divisi il padre contro il figlio e il figlio contro il padre; la madre contro la figlia, la figlia contro la madre; la suocera contro la nuora e la nuora contro la suocera».</p>
<p class="C12 V54"> Diceva ancora alle folle: «Quando vedete una nuvola venire su da ponente, voi dite subito: "Viene la pioggia"; e così avviene.</p>
<p class="C12 V55"> Quando sentite soffiare lo scirocco, dite: "Farà caldo"; e così è.</p>
<p class="C12 V56">Ipocriti, l'aspetto della terra e del cielo sapete riconoscerlo; come mai non sapete riconoscere questo tempo?</p>
<p class="C12 V57">Perché non giudicate da voi stessi ciò che è giusto?</p>
<p class="C12 V58">Quando vai con il tuo avversario davanti al magistrato, fa' di tutto mentre sei per via, per accordarti con lui; perché non ti porti davanti al giudice, e il giudice ti consegni all'esecutore giudiziario e l'esecutore ti metta in prigione.</p>
<p class="C12 V59">Io ti dico che non uscirai di là, finché non avrai pagato fino all'ultimo centesimo».</p>
<p class="C13 V1">In quello stesso tempo vennero alcuni a riferirgli il fatto dei Galilei il cui sangue Pilato aveva mescolato con i loro sacrifici.</p>
<p class="C13 V2">Gesù rispose loro: «Pensate che quei Galilei fossero più peccatori di tutti i Galilei, perché hanno sofferto quelle cose?</p>
<p class="C13 V3">No, vi dico; ma se non vi ravvedete, perirete tutti allo stesso modo.</p>
<p class="C13 V4">O quei diciotto sui quali cadde la torre in Siloe e li uccise, pensate che fossero più colpevoli di tutti gli abitanti di Gerusalemme?</p>
<p class="C13 V5">No, vi dico; ma se non vi ravvedete, perirete tutti come loro».</p>
<p class="C13 V6">Disse anche questa parabola: «Un tale aveva un fico piantato nella sua vigna; andò a cercarvi del frutto e non ne trovò.</p>
<p class="C13 V7"> Disse dunque al vignaiuolo: "Ecco, sono ormai tre anni che vengo a cercar frutto da questo fico, e non ne trovo; taglialo; perché sta lì a sfruttare il terreno?"</p>
<p class="C13 V8">Ma l'altro gli rispose: "Signore, lascialo ancora quest'anno; gli zapperò intorno e gli metterò del concime.</p>
<p class="C13 V9"> Forse darà frutto in avvenire; se no, lo taglierai"».</p>
<p class="C13 V10">Gesù stava insegnando di sabato in una sinagoga.</p>
<p class="C13 V11">Ecco una donna, che da diciotto anni era posseduta da uno spirito che la rendeva inferma, ed era tutta curva e assolutamente incapace di raddrizzarsi.</p>
<p class="C13 V12">Gesù, vedutala, la chiamò a sé e le disse: «Donna, tu sei liberata dalla tua infermità».</p>
<p class="C13 V13">Pose le mani su di lei, e nello stesso momento ella fu raddrizzata e glorificava Dio.</p>
<p class="C13 V14">Or il capo della sinagoga, indignato che Gesù avesse fatto una guarigione di sabato, disse alla folla: «Ci sono sei giorni nei quali si deve lavorare; venite dunque in quelli a farvi guarire, e non in giorno di sabato».</p>
<p class="C13 V15">Ma il Signore gli rispose: «Ipocriti, ciascuno di voi non scioglie, di sabato, il suo bue o il suo asino dalla mangiatoia per condurlo a bere?</p>
<p class="C13 V16">E questa, che è figlia di Abraamo, e che Satana aveva tenuto legata per ben diciotto anni, non doveva essere sciolta da questo legame in giorno di sabato?»</p>
<p class="C13 V17">Mentre diceva queste cose, tutti i suoi avversari si vergognavano, e la moltitudine si rallegrava di tutte le opere gloriose da lui compiute.</p>
<p class="C13 V18">Diceva ancora: «A che cosa è simile il regno di Dio, e a che cosa lo paragonerò?</p>
<p class="C13 V19">È simile a un granello di senape che un uomo ha preso e gettato nel suo orto; ed è cresciuto ed è divenuto albero; e gli uccelli del cielo si sono riparati sui suoi rami».</p>
<p class="C13 V20">E di nuovo disse: «A che cosa paragonerò il regno di Dio?</p>
<p class="C13 V21">Esso è simile al lievito che una donna ha preso e mescolato in tre misure di farina, finché sia tutta lievitata».</p>
<p class="C13 V22">Egli attraversava città e villaggi, insegnando e avvicinandosi a Gerusalemme.</p>
<p class="C13 V23">Un tale gli disse: «Signore, sono pochi i salvati?» Ed egli disse loro:</p>
<p class="C13 V24">«Sforzatevi di entrare per la porta stretta, perché io vi dico che molti cercheranno di entrare e non potranno.</p>
<p class="C13 V25"> Quando il padrone di casa si alzerà e chiuderà la porta, voi, stando di fuori, comincerete a bussare alla porta, dicendo: "Signore, aprici". Ed egli vi risponderà: "Io non so da dove venite".</p>
<p class="C13 V26"> Allora comincerete a dire: "Noi abbiamo mangiato e bevuto in tua presenza, e tu hai insegnato nelle nostre piazze!"</p>
<p class="C13 V27"> Ed egli dirà: "Io vi dico che non so da dove venite. Allontanatevi da me, voi tutti, malfattori".</p>
<p class="C13 V28">Là ci sarà pianto e stridor di denti, quando vedrete Abraamo, Isacco, Giacobbe e tutti i profeti nel regno di Dio e voi ne sarete buttati fuori.</p>
<p class="C13 V29">E ne verranno da oriente e da occidente, da settentrione e da mezzogiorno, e staranno a tavola nel regno di Dio.</p>
<p class="C13 V30">Ecco, vi sono degli ultimi che saranno primi e dei primi che saranno ultimi».</p>
<p class="C13 V31">In quello stesso momento vennero alcuni farisei a dirgli: «Parti, e vattene di qui, perché Erode vuol farti morire».</p>
<p class="C13 V32"> Ed egli disse loro: «Andate a dire a quella volpe: "Ecco, io scaccio i demòni, compio guarigioni oggi e domani, e il terzo giorno avrò terminato".</p>
<p class="C13 V33">Ma bisogna che io cammini oggi, domani e dopodomani, perché non può essere che un profeta muoia fuori di Gerusalemme.</p>
<p class="C13 V34">Gerusalemme, Gerusalemme, che uccidi i profeti e lapidi coloro che ti sono mandati, quante volte ho voluto raccogliere i tuoi figli, come la chioccia raccoglie i suoi pulcini sotto le ali; e voi non avete voluto!</p>
<p class="C13 V35"> Ecco, la vostra casa sta per esservi lasciata deserta. Io vi dico che non mi vedrete più, fino al giorno in cui direte: "Benedetto colui che viene nel nome del Signore!"»</p>
<p class="C14 V1">Gesù entrò di sabato in casa di uno dei principali farisei per prendere cibo, ed essi lo stavano osservando,</p>
<p class="C14 V2">quando si presentò davanti a lui un idropico.</p>
<p class="C14 V3">Gesù prese a dire ai dottori della legge e ai farisei: «È lecito o no far guarigioni in giorno di sabato?» Ma essi tacquero.</p>
<p class="C14 V4">Allora egli lo prese per mano, lo guarì e lo congedò.</p>
<p class="C14 V5">Poi disse loro: «Chi di voi, se gli cade nel pozzo un figlio o un bue, non lo tira subito fuori in giorno di sabato?»</p>
<p class="C14 V6">Ed essi non potevano risponder nulla in contrario.</p>
<p class="C14 V7">Notando poi come gli invitati sceglievano i primi posti, disse loro questa parabola:</p>
<p class="C14 V8">«Quando sarai invitato a nozze da qualcuno, non ti mettere a tavola al primo posto, perché può darsi che sia stato invitato da lui qualcuno più importante di te,</p>
<p class="C14 V9">e chi ha invitato te e lui venga a dirti: "Cedi il posto a questo!" e tu debba con tua vergogna andare allora a occupare l'ultimo posto.</p>
<p class="C14 V10">Ma quando sarai invitato, va' a metterti all'ultimo posto, affinché quando verrà colui che ti ha invitato, ti dica: "Amico, vieni più avanti". Allora ne avrai onore davanti a tutti quelli che saranno a tavola con te.</p>
<p class="C14 V11">Poiché chiunque si innalza sarà abbassato e chi si abbassa sarà innalzato».</p>
<p class="C14 V12">Diceva pure a colui che lo aveva invitato: «Quando fai un pranzo o una cena, non invitare i tuoi amici, né i tuoi fratelli, né i tuoi parenti, né i vicini ricchi; perché essi potrebbero a loro volta invitare te, e così ti sarebbe reso il contraccambio;</p>
<p class="C14 V13">ma quando fai un convito, chiama poveri, storpi, zoppi, ciechi;</p>
<p class="C14 V14">e sarai beato, perché non hanno modo di contraccambiare; infatti il contraccambio ti sarà reso alla risurrezione dei giusti».</p>
<p class="C14 V15">Uno degli invitati, udite queste cose, gli disse: «Beato chi mangerà pane nel regno di Dio!»</p>
<p class="C14 V16">Gesù gli disse: «Un uomo preparò una gran cena e invitò molti;</p>
<p class="C14 V17">e all'ora della cena, mandò il suo servo a dire agli invitati: "Venite, perché tutto è già pronto".</p>
<p class="C14 V18"> Tutti insieme cominciarono a scusarsi. Il primo gli disse: "Ho comprato un campo e ho necessità di andarlo a vedere; ti prego di scusarmi".</p>
<p class="C14 V19"> Un altro disse: "Ho comprato cinque paia di buoi e vado a provarli; ti prego di scusarmi".</p>
<p class="C14 V20"> Un altro disse: "Ho preso moglie, e perciò non posso venire".</p>
<p class="C14 V21">Il servo tornò e riferì queste cose al suo signore. Allora il padrone di casa si adirò e disse al suo servo: "Va' presto per le piazze e per le vie della città, e conduci qua poveri, storpi, ciechi e zoppi".</p>
<p class="C14 V22">Poi il servo disse: "Signore, si è fatto come hai comandato e c'è ancora posto".</p>
<p class="C14 V23">Il signore disse al servo: "Va' fuori per le strade e lungo le siepi e costringili a entrare, affinché la mia casa sia piena.</p>
<p class="C14 V24"> Perché io vi dico che nessuno di quegli uomini che erano stati invitati, assaggerà la mia cena"».</p>
<p class="C14 V25">Or molta gente andava con lui; ed egli, rivolto verso la folla disse:</p>
<p class="C14 V26">«Se uno viene a me e non odia suo padre, sua madre, e la moglie, i fratelli, le sorelle e persino la sua propria vita, non può essere mio discepolo.</p>
<p class="C14 V27">E chi non porta la sua croce e non viene dietro a me, non può essere mio discepolo.</p>
<p class="C14 V28">Chi di voi, infatti, volendo costruire una torre, non si siede prima a calcolare la spesa per vedere se ha abbastanza per poterla finire?</p>
<p class="C14 V29">Perché non succeda che, quando ne abbia posto le fondamenta e non la possa finire, tutti quelli che la vedranno comincino a beffarsi di lui, dicendo:</p>
<p class="C14 V30">"Quest'uomo ha cominciato a costruire e non ha potuto terminare".</p>
<p class="C14 V31">Oppure, qual è il re che, partendo per muovere guerra a un altro re, non si sieda prima a esaminare se con diecimila uomini può affrontare colui che gli viene contro con ventimila?</p>
<p class="C14 V32">Se no, mentre quello è ancora lontano, gli manda un'ambasciata e chiede di trattare la pace.</p>
<p class="C14 V33">Così dunque ognuno di voi, che non rinunzia a tutto quello che ha, non può essere mio discepolo.</p>
<p class="C14 V34">Il sale, certo, è buono; ma se anche il sale diventa insipido, con che cosa gli si darà sapore?</p>
<p class="C14 V35">Non serve né per il terreno, né per il concime; lo si butta via. Chi ha orecchi per udire oda».</p>
<p class="C15 V1">Tutti i pubblicani e i «peccatori» si avvicinavano a lui per ascoltarlo.</p>
<p class="C15 V2">Ma i farisei e gli scribi mormoravano, dicendo: «Costui accoglie i peccatori e mangia con loro».</p>
<p class="C15 V3">Ed egli disse loro questa parabola:</p>
<p class="C15 V4">«Chi di voi, avendo cento pecore, se ne perde una, non lascia le novantanove nel deserto e non va dietro a quella perduta finché non la ritrova?</p>
<p class="C15 V5">E trovatala, tutto allegro se la mette sulle spalle;</p>
<p class="C15 V6"> e giunto a casa, chiama gli amici e i vicini, e dice loro: "Rallegratevi con me, perché ho ritrovato la mia pecora che era perduta".</p>
<p class="C15 V7">Vi dico che così ci sarà più gioia in cielo per un solo peccatore che si ravvede, che per novantanove giusti che non hanno bisogno di ravvedimento.</p>
<p class="C15 V8">«Oppure, qual è la donna che se ha dieci dramme e ne perde una, non accende un lume e non spazza la casa e non cerca con cura finché non la ritrova?</p>
<p class="C15 V9">Quando l'ha trovata, chiama le amiche e le vicine, dicendo: "Rallegratevi con me, perché ho ritrovato la dramma che avevo perduta".</p>
<p class="C15 V10">Così, vi dico, v'è gioia davanti agli angeli di Dio per un solo peccatore che si ravvede».</p>
<p class="C15 V11">Disse ancora: «Un uomo aveva due figli.</p>
<p class="C15 V12"> Il più giovane di loro disse al padre: "Padre, dammi la parte dei beni che mi spetta". Ed egli divise fra loro i beni.</p>
<p class="C15 V13">Di lì a poco, il figlio più giovane, messa insieme ogni cosa, partì per un paese lontano, e vi sperperò i suoi beni, vivendo dissolutamente.</p>
<p class="C15 V14">Quando ebbe speso tutto, in quel paese venne una gran carestia ed egli cominciò a trovarsi nel bisogno.</p>
<p class="C15 V15">Allora si mise con uno degli abitanti di quel paese, il quale lo mandò nei suoi campi a pascolare i maiali.</p>
<p class="C15 V16">Ed egli avrebbe voluto sfamarsi con i baccelli che i maiali mangiavano, ma nessuno gliene dava.</p>
<p class="C15 V17"> Allora, rientrato in sé, disse: "Quanti servi di mio padre hanno pane in abbondanza e io qui muoio di fame!</p>
<p class="C15 V18">Io mi alzerò e andrò da mio padre, e gli dirò: padre, ho peccato contro il cielo e contro di te:</p>
<p class="C15 V19"> non sono più degno di essere chiamato tuo figlio; trattami come uno dei tuoi servi".</p>
<p class="C15 V20">Egli dunque si alzò e tornò da suo padre; ma mentre egli era ancora lontano, suo padre lo vide e ne ebbe compassione: corse, gli si gettò al collo, lo baciò e ribaciò.</p>
<p class="C15 V21"> E il figlio gli disse: "Padre, ho peccato contro il cielo e contro di te; non sono più degno di essere chiamato tuo figlio".</p>
<p class="C15 V22"> Ma il padre disse ai suoi servi: "Presto, portate qui la veste più bella, e rivestitelo, mettetegli un anello al dito e dei calzari ai piedi;</p>
<p class="C15 V23">portate fuori il vitello ingrassato, ammazzatelo, mangiamo e facciamo festa,</p>
<p class="C15 V24"> perché questo mio figlio era morto ed è tornato in vita; era perduto, ed è stato ritrovato". E si misero a fare gran festa.</p>
<p class="C15 V25">Or il figlio maggiore si trovava nei campi, e mentre tornava, come fu vicino a casa, udì la musica e le danze.</p>
<p class="C15 V26">Chiamò uno dei servi e gli domandò che cosa succedesse.</p>
<p class="C15 V27"> Quello gli disse: "È tornato tuo fratello e tuo padre ha ammazzato il vitello ingrassato, perché lo ha riavuto sano e salvo".</p>
<p class="C15 V28">Egli si adirò e non volle entrare; allora suo padre uscì e lo pregava di entrare.</p>
<p class="C15 V29"> Ma egli rispose al padre: "Ecco, da tanti anni ti servo e non ho mai trasgredito un tuo comando; a me però non hai mai dato neppure un capretto per far festa con i miei amici;</p>
<p class="C15 V30"> ma quando è venuto questo tuo figlio che ha sperperato i tuoi beni con le prostitute, tu hai ammazzato per lui il vitello ingrassato".</p>
<p class="C15 V31"> Il padre gli disse: "Figliolo, tu sei sempre con me e ogni cosa mia è tua;</p>
<p class="C15 V32"> ma bisognava far festa e rallegrarsi, perché questo tuo fratello era morto ed è tornato in vita; era perduto ed è stato ritrovato"».</p>
<p class="C16 V1">Gesù diceva ancora ai suoi discepoli: «Un uomo ricco aveva un fattore, il quale fu accusato davanti a lui di sperperare i suoi beni.</p>
<p class="C16 V2">Egli lo chiamò e gli disse: "Che cos'è questo che sento dire di te? Rendi conto della tua amministrazione, perché tu non puoi più essere mio fattore".</p>
<p class="C16 V3">Il fattore disse fra sé: "Che farò, ora che il padrone mi toglie l'amministrazione? Di zappare non sono capace; di mendicare mi vergogno.</p>
<p class="C16 V4">So quello che farò, perché qualcuno mi riceva in casa sua quando dovrò lasciare l'amministrazione".</p>
<p class="C16 V5">Fece venire uno per uno i debitori del suo padrone, e disse al primo:</p>
<p class="C16 V6">"Quanto devi al mio padrone?" Quello rispose: "Cento bati d'olio". Egli disse: "Prendi la tua scritta, siedi, e scrivi presto: cinquanta".</p>
<p class="C16 V7"> Poi disse a un altro: "E tu, quanto devi?" Quello rispose: "Cento cori di grano". Egli disse: "Prendi la tua scritta, e scrivi: ottanta".</p>
<p class="C16 V8">E il padrone lodò il fattore disonesto perché aveva agito con avvedutezza; poiché i figli di questo mondo, nelle relazioni con quelli della loro generazione, sono più avveduti dei figli della luce.</p>
<p class="C16 V9">E io vi dico: fatevi degli amici con le ricchezze ingiuste; perché quando esse verranno a mancare, quelli vi ricevano nelle dimore eterne.</p>
<p class="C16 V10">Chi è fedele nelle cose minime, è fedele anche nelle grandi; e chi è ingiusto nelle cose minime, è ingiusto anche nelle grandi.</p>
<p class="C16 V11">Se dunque non siete stati fedeli nelle ricchezze ingiuste, chi vi affiderà quelle vere?</p>
<p class="C16 V12">E, se non siete stati fedeli nei beni altrui, chi vi darà i vostri?</p>
<p class="C16 V13">Nessun domestico può servire due padroni; perché o odierà l'uno e amerà l'altro, o avrà riguardo per l'uno e disprezzo per l'altro. Voi non potete servire Dio e Mammona».</p>
<p class="C16 V14">I farisei, che amavano il denaro, udivano tutte queste cose e si beffavano di lui.</p>
<p class="C16 V15">Ed egli disse loro: «Voi vi proclamate giusti davanti agli uomini; ma Dio conosce i vostri cuori; perché quello che è eccelso tra gli uomini, è abominevole davanti a Dio.</p>
<p class="C16 V16">La legge e i profeti hanno durato fino a Giovanni; da quel tempo è annunziata la buona notizia del regno di Dio, e ciascuno vi entra a forza.</p>
<p class="C16 V17">È più facile che passino cielo e terra, anziché cada un solo apice della legge.</p>
<p class="C16 V18">«Chiunque manda via la moglie e ne sposa un'altra, commette adulterio; e chiunque sposa una donna mandata via dal marito, commette adulterio.</p>
<p class="C16 V19">«C'era un uomo ricco, che si vestiva di porpora e di bisso, e ogni giorno si divertiva splendidamente;</p>
<p class="C16 V20">e c'era un mendicante, chiamato Lazzaro, che stava alla porta di lui, pieno di ulceri,</p>
<p class="C16 V21">e bramoso di sfamarsi con quello che cadeva dalla tavola del ricco; e perfino i cani venivano a leccargli le ulceri.</p>
<p class="C16 V22">Avvenne che il povero morì e fu portato dagli angeli nel seno di Abraamo; morì anche il ricco, e fu sepolto.</p>
<p class="C16 V23">E nel soggiorno dei morti, essendo nei tormenti, alzò gli occhi e vide da lontano Abraamo, e Lazzaro nel suo seno;</p>
<p class="C16 V24">ed esclamò: "Padre Abraamo, abbi pietà di me, e manda Lazzaro a intingere la punta del dito nell'acqua per rinfrescarmi la lingua, perché sono tormentato in questa fiamma".</p>
<p class="C16 V25"> Ma Abraamo disse: "Figlio, ricòrdati che tu nella tua vita hai ricevuto i tuoi beni e che Lazzaro similmente ricevette i mali; ma ora qui egli è consolato, e tu sei tormentato.</p>
<p class="C16 V26"> Oltre a tutto questo, fra noi e voi è posta una grande voragine, perché quelli che vorrebbero passare di qui a voi non possano, né di la si passi da noi".</p>
<p class="C16 V27"> Ed egli disse: "Ti prego, dunque, o padre, che tu lo mandi a casa di mio padre,</p>
<p class="C16 V28"> perché ho cinque fratelli, affinché attesti loro queste cose, e non vengano anche loro in questo luogo di tormento".</p>
<p class="C16 V29"> Abraamo disse: "Hanno Mosè e i profeti; ascoltino quelli".</p>
<p class="C16 V30"> Ed egli: "No, padre Abraamo; ma se qualcuno dai morti va a loro, si ravvedranno".</p>
<p class="C16 V31"> Abraamo rispose: "Se non ascoltano Mosè e i profeti, non si lasceranno persuadere neppure se uno dei morti risuscita"».</p>
<p class="C17 V1">Gesù disse ai suoi discepoli: «È impossibile che non avvengano scandali, ma guai a colui per colpa del quale avvengono!</p>
<p class="C17 V2">Sarebbe meglio per lui che una macina da mulino gli fosse messa al collo e fosse gettato nel mare, piuttosto che scandalizzare uno solo di questi piccoli.</p>
<p class="C17 V3">State attenti a voi stessi! Se tuo fratello pecca, riprendilo; e se si ravvede, perdonalo.</p>
<p class="C17 V4"> Se ha peccato contro di te sette volte al giorno, e sette volte torna da te e ti dice: "Mi pento", perdonalo».</p>
<p class="C17 V5">Allora gli apostoli dissero al Signore: «Aumentaci la fede».</p>
<p class="C17 V6"> Il Signore disse: «Se aveste fede quanto un granello di senape, potreste dire a questo sicomoro: "Sràdicati e trapiàntati nel mare", e vi ubbidirebbe.</p>
<p class="C17 V7"> «Se uno di voi ha un servo che ara o bada alle pecore, gli dirà forse, quando quello torna a casa dai campi: "Vieni subito a metterti a tavola"?</p>
<p class="C17 V8"> Non gli dirà invece: "Preparami la cena, rimbòccati le vesti e servimi finché io abbia mangiato e bevuto, poi mangerai e berrai tu"?</p>
<p class="C17 V9">Si ritiene forse obbligato verso quel servo perché ha fatto quello che gli era stato comandato?</p>
<p class="C17 V10"> Così, anche voi, quando avrete fatto tutto ciò che vi è comandato, dite: "Noi siamo servi inutili; abbiamo fatto quello che eravamo in obbligo di fare"».</p>
<p class="C17 V11">Nel recarsi a Gerusalemme, Gesù passava sui confini della Samaria e della Galilea.</p>
<p class="C17 V12">Come entrava in un villaggio, gli vennero incontro dieci lebbrosi, i quali si fermarono lontano da lui,</p>
<p class="C17 V13">e alzarono la voce, dicendo: «Gesù, Maestro, abbi pietà di noi!»</p>
<p class="C17 V14">Vedutili, egli disse loro: «Andate a mostrarvi ai sacerdoti». E, mentre andavano, furono purificati.</p>
<p class="C17 V15">Uno di loro vedendo che era purificato, tornò indietro, glorificando Dio ad alta voce;</p>
<p class="C17 V16">e si gettò ai piedi di Gesù con la faccia a terra, ringraziandolo; ed era un samaritano.</p>
<p class="C17 V17">Gesù, rispondendo, disse: «I dieci non sono stati tutti purificati? Dove sono gli altri nove?</p>
<p class="C17 V18">Non si è trovato nessuno che sia tornato per dar gloria a Dio tranne questo straniero?»</p>
<p class="C17 V19">E gli disse: «Àlzati e va' ; la tua fede ti ha salvato».</p>
<p class="C17 V20">Interrogato poi dai farisei sul quando verrebbe il regno di Dio, rispose loro: «Il regno di Dio non viene in modo da attirare gli sguardi; né si dirà:</p>
<p class="C17 V21"> "Eccolo qui", o "eccolo là"; perché, ecco, il regno di Dio è in mezzo a voi».</p>
<p class="C17 V22">Disse pure ai suoi discepoli: «Verranno giorni che desidererete vedere anche uno solo dei giorni del Figlio dell'uomo, e non lo vedrete.</p>
<p class="C17 V23"> E vi si dirà: "Eccolo là", o "eccolo qui". Non andate, e non li seguite;</p>
<p class="C17 V24">perché com'è il lampo che balenando risplende da una estremità all'altra del cielo, così sarà il Figlio dell'uomo nel suo giorno.</p>
<p class="C17 V25">Ma prima bisogna che egli soffra molte cose, e sia respinto da questa generazione.</p>
<p class="C17 V26">Come avvenne ai giorni di Noè, così pure avverrà ai giorni del Figlio dell'uomo.</p>
<p class="C17 V27">Si mangiava, si beveva, si prendeva moglie, si andava a marito, fino al giorno che Noè entrò nell'arca, e venne il diluvio che li fece perire tutti.</p>
<p class="C17 V28">Similmente, come avvenne ai giorni di Lot: si mangiava, si beveva, si comprava, si vendeva, si piantava, si costruiva;</p>
<p class="C17 V29">ma nel giorno che Lot uscì da Sodoma piovve dal cielo fuoco e zolfo, che li fece perire tutti.</p>
<p class="C17 V30">Lo stesso avverrà nel giorno in cui il Figlio dell'uomo sarà manifestato.</p>
<p class="C17 V31">In quel giorno, chi sarà sulla terrazza e avrà le sue cose in casa, non scenda a prenderle; così pure chi sarà nei campi non torni indietro.</p>
<p class="C17 V32">Ricordatevi della moglie di Lot.</p>
<p class="C17 V33">Chi cercherà di salvare la sua vita, la perderà; ma chi la perderà, la preserverà.</p>
<p class="C17 V34">Io vi dico: in quella notte, due saranno in un letto; l'uno sarà preso, e l'altro lasciato.</p>
<p class="C17 V35">Due donne macineranno assieme; l'una sarà presa e l'altra lasciata.</p>
<p class="C17 V36">Due uomini saranno nei campi; l'uno sarà preso e l'altro lasciato.»</p>
<p class="C17 V37">I discepoli risposero: «Dove sarà, Signore?» Ed egli disse loro: «Dove sarà il corpo, là pure si raduneranno le aquile».</p>
<p class="C18 V1">Propose loro ancora questa parabola per mostrare che dovevano pregare sempre e non stancarsi:</p>
<p class="C18 V2">«In una certa città vi era un giudice, che non temeva Dio e non aveva rispetto per nessuno;</p>
<p class="C18 V3"> e in quella città vi era una vedova, la quale andava da lui e diceva: "Rendimi giustizia sul mio avversario".</p>
<p class="C18 V4"> Egli per qualche tempo non volle farlo; ma poi disse fra sé: "Benché io non tema Dio e non abbia rispetto per nessuno,</p>
<p class="C18 V5"> pure, poiché questa vedova continua a importunarmi, le renderò giustizia, perché, venendo a insistere, non finisca per rompermi la testa"».</p>
<p class="C18 V6">Il Signore disse: «Ascoltate quel che dice il giudice ingiusto.</p>
<p class="C18 V7">Dio non renderà dunque giustizia ai suoi eletti che giorno e notte gridano a lui? Tarderà nei loro confronti?</p>
<p class="C18 V8">Io vi dico che renderà giustizia con prontezza. Ma quando il Figlio dell'uomo verrà, troverà la fede sulla terra?»</p>
<p class="C18 V9">Disse ancora questa parabola per certuni che erano persuasi di essere giusti e disprezzavano gli altri:</p>
<p class="C18 V10">«Due uomini salirono al tempio per pregare; uno era fariseo, e l'altro pubblicano.</p>
<p class="C18 V11"> Il fariseo, stando in piedi, pregava così dentro di sé: "O Dio, ti ringrazio che io non sono come gli altri uomini, ladri, ingiusti, adùlteri; neppure come questo pubblicano.</p>
<p class="C18 V12"> Io digiuno due volte la settimana; pago la decima su tutto quello che possiedo".</p>
<p class="C18 V13"> Ma il pubblicano se ne stava a distanza e non osava neppure alzare gli occhi al cielo; ma si batteva il petto, dicendo: "O Dio, abbi pietà di me, peccatore!"</p>
<p class="C18 V14">Io vi dico che questo tornò a casa sua giustificato, piuttosto che quello; perché chiunque s'innalza sarà abbassato; ma chi si abbassa sarà innalzato».</p>
<p class="C18 V15">Portavano a Gesù anche i bambini, perché li toccasse; ma i discepoli, vedendo, li sgridavano.</p>
<p class="C18 V16">Allora Gesù li chiamò a sé e disse: «Lasciate che i bambini vengano a me, e non glielo vietate, perché il regno di Dio è per chi assomiglia a loro.</p>
<p class="C18 V17">In verità vi dico: chiunque non accoglierà il regno di Dio come un bambino, non vi entrerà affatto».</p>
<p class="C18 V18">Uno dei capi lo interrogò, dicendo: «Maestro buono, che devo fare per ereditar la vita eterna?»</p>
<p class="C18 V19">Gesù gli disse: «Perché mi chiami buono? Nessuno è buono, tranne uno solo, cioè Dio.</p>
<p class="C18 V20">Tu conosci i comandamenti: non commettere adulterio; non uccidere; non rubare; non dir falsa testimonianza; onora tuo padre e tua madre».</p>
<p class="C18 V21">Ed egli rispose: «Tutte queste cose io le ho osservate fin dalla mia gioventù».</p>
<p class="C18 V22">Gesù, udito questo, gli disse: «Una cosa ti manca ancora: vendi tutto quello che hai, e distribuiscilo ai poveri, e avrai un tesoro nel cielo; poi vieni e seguimi».</p>
<p class="C18 V23">Ma egli, udite queste cose, ne fu afflitto, perché era molto ricco.</p>
<p class="C18 V24">Gesù, vedendolo così triste, disse: «Quanto è difficile, per quelli che hanno delle ricchezze, entrare nel regno di Dio!</p>
<p class="C18 V25">Perché è più facile per un cammello passare attraverso la cruna di un ago, che per un ricco entrare nel regno di Dio».</p>
<p class="C18 V26">Quelli che udirono dissero: «Chi dunque può essere salvato?»</p>
<p class="C18 V27">Egli rispose: «Le cose impossibili agli uomini sono possibili a Dio».</p>
<p class="C18 V28">Pietro disse: «Ecco, noi abbiamo lasciato le nostre cose e ti abbiamo seguito».</p>
<p class="C18 V29">Ed egli disse loro: «Vi dico in verità che non c'è nessuno che abbia lasciato casa, o moglie, o fratelli, o genitori, o figli per amor del regno di Dio,</p>
<p class="C18 V30">il quale non ne riceva molte volte tanto in questo tempo, e nell'età futura la vita eterna».</p>
<p class="C18 V31">Poi, prese con sé i dodici, e disse loro: «Ecco, noi saliamo a Gerusalemme, e saranno compiute riguardo al Figlio dell'uomo tutte le cose scritte dai profeti;</p>
<p class="C18 V32">perché egli sarà consegnato ai pagani, e sarà schernito e oltraggiato e gli sputeranno addosso;</p>
<p class="C18 V33">e, dopo averlo flagellato, lo uccideranno; ma il terzo giorno risusciterà».</p>
<p class="C18 V34">Ed essi non capirono nulla di tutto questo; quel discorso era per loro oscuro, e non capivano ciò che Gesù voleva dire.</p>
<p class="C18 V35">Com'egli si avvicinava a Gerico, un cieco che sedeva presso la strada, mendicando,</p>
<p class="C18 V36">udì la folla che passava, e domandò che cosa fosse.</p>
<p class="C18 V37">Gli fecero sapere che passava Gesù il Nazareno.</p>
<p class="C18 V38">Allora egli gridò: «Gesù, Figlio di Davide, abbi pietà di me!»</p>
<p class="C18 V39">E quelli che precedevano, lo sgridavano perché tacesse; ma lui gridava più forte: «Figlio di Davide, abbi pietà di me!»</p>
<p class="C18 V40">Gesù, fermatosi, comandò che il cieco fosse condotto a lui; e, quando gli fu vicino, gli domandò:</p>
<p class="C18 V41">«Che vuoi che io ti faccia?» Egli disse: «Signore, che io ricuperi la vista».</p>
<p class="C18 V42">E Gesù gli disse: «Ricupera la vista; la tua fede ti ha salvato».</p>
<p class="C18 V43">Nello stesso momento ricuperò la vista, e lo seguiva glorificando Dio; e tutto il popolo, visto ciò, diede lode a Dio.</p>
<p class="C19 V1">Gesù, entrato in Gerico, attraversava la città.</p>
<p class="C19 V2">Un uomo, di nome Zaccheo, il quale era capo dei pubblicani ed era ricco,</p>
<p class="C19 V3">cercava di vedere chi era Gesù, ma non poteva a motivo della folla, perché era piccolo di statura.</p>
<p class="C19 V4">Allora per vederlo, corse avanti, e salì sopra un sicomoro, perché egli doveva passare per quella via.</p>
<p class="C19 V5">Quando Gesù giunse in quel luogo, alzati gli occhi, gli disse: «Zaccheo, scendi, presto, perché oggi debbo fermarmi a casa tua».</p>
<p class="C19 V6">Egli si affrettò a scendere e lo accolse con gioia.</p>
<p class="C19 V7">Veduto questo, tutti mormoravano, dicendo: «È andato ad alloggiare in casa di un peccatore!»</p>
<p class="C19 V8">Ma Zaccheo si fece avanti e disse al Signore: «Ecco, Signore, io do la metà dei miei beni ai poveri; se ho frodato qualcuno di qualcosa gli rendo il quadruplo».</p>
<p class="C19 V9">Gesù gli disse: «Oggi la salvezza è entrata in questa casa, poiché anche questo è figlio d'Abraamo;</p>
<p class="C19 V10">perché il Figlio dell'uomo è venuto per cercare e salvare ciò che era perduto».</p>
<p class="C19 V11">Mentre essi ascoltavano queste cose, Gesù aggiunse una parabola, perché era vicino a Gerusalemme ed essi credevano che il regno di Dio stesse per manifestarsi immediatamente.</p>
<p class="C19 V12">Disse dunque: «Un uomo nobile se ne andò in un paese lontano per ricevere l'investitura di un regno e poi tornare.</p>
<p class="C19 V13"> Chiamati a sé dieci suoi servi, diede loro dieci mine e disse loro: "Fatele fruttare fino al mio ritorno".</p>
<p class="C19 V14">Or i suoi concittadini l'odiavano e gli mandarono dietro degli ambasciatori per dire: "Non vogliamo che costui regni su di noi".</p>
<p class="C19 V15">Quando egli fu tornato, dopo aver ricevuto l'investitura del regno, fece venire quei servi ai quali aveva consegnato il denaro, per sapere quanto ognuno avesse guadagnato mettendolo a frutto.</p>
<p class="C19 V16"> Si presentò il primo e disse: "Signore, la tua mina ne ha fruttate altre dieci".</p>
<p class="C19 V17"> Il re gli disse: "Va bene, servo buono; poiché sei stato fedele nelle minime cose, abbi potere su dieci città".</p>
<p class="C19 V18"> Poi venne il secondo, dicendo: "La tua mina, Signore, ha fruttato cinque mine".</p>
<p class="C19 V19"> Egli disse anche a questo: "E tu sii a capo di cinque città".</p>
<p class="C19 V20"> Poi ne venne un altro che disse: "Signore, ecco la tua mina che ho tenuta nascosta in un fazzoletto,</p>
<p class="C19 V21"> perché ho avuto paura di te che sei uomo duro; tu prendi quello che non hai depositato, e mieti quello che non hai seminato".</p>
<p class="C19 V22"> Il re gli disse: "Dalle tue parole ti giudicherò, servo malvagio! Tu sapevi che io sono un uomo duro, che prendo quello che non ho depositato e mieto quello che non ho seminato;</p>
<p class="C19 V23">perché non hai messo il mio denaro in banca, e io, al mio ritorno, lo avrei riscosso con l'interesse?"</p>
<p class="C19 V24"> Poi disse a coloro che erano presenti: "Toglietegli la mina e datela a colui che ha dieci mine".</p>
<p class="C19 V25"> Essi gli dissero: "Signore, egli ha dieci mine!"</p>
<p class="C19 V26"> "Io vi dico che a chiunque ha sarà dato; ma a chi non ha sarà tolto anche quello che ha.</p>
<p class="C19 V27"> E quei miei nemici che non volevano che io regnassi su di loro, conduceteli qui e uccideteli in mia presenza"».</p>
<p class="C19 V28">Dette queste cose, Gesù andava avanti, salendo a Gerusalemme.</p>
<p class="C19 V29">Come fu vicino a Betfage e a Betania, presso il monte detto degli Ulivi, mandò due discepoli, dicendo:</p>
<p class="C19 V30">«Andate nella borgata di fronte, nella quale, entrando, troverete un puledro legato, su cui non è mai salito nessuno; slegatelo e conducetelo qui da me.</p>
<p class="C19 V31"> Se qualcuno vi domanda perché lo slegate, direte così: "Il Signore ne ha bisogno"».</p>
<p class="C19 V32">E quelli che erano stati mandati partirono e trovarono tutto come egli aveva detto loro.</p>
<p class="C19 V33">Mentre essi slegavano il puledro, i suoi padroni dissero loro: «Perché slegate il puledro?»</p>
<p class="C19 V34">Essi risposero: «Il Signore ne ha bisogno».</p>
<p class="C19 V35">E lo condussero a Gesù; e, gettati i loro mantelli sul puledro, vi fecero salire Gesù.</p>
<p class="C19 V36">Mentre egli avanzava stendevano i loro mantelli sulla via.</p>
<p class="C19 V37">Quando fu vicino alla città, alla discesa del monte degli Ulivi, tutta la folla dei discepoli, con gioia, cominciò a lodare Dio a gran voce per tutte le opere potenti che avevano viste,</p>
<p class="C19 V38">dicendo: «Benedetto il Re che viene nel nome del Signore; pace in cielo e gloria nei luoghi altissimi!»</p>
<p class="C19 V39">Alcuni farisei, tra la folla, gli dissero: «Maestro, sgrida i tuoi discepoli!»</p>
<p class="C19 V40">Ma egli rispose: «Vi dico che se costoro tacciono, le pietre grideranno».</p>
<p class="C19 V41">Quando fu vicino, vedendo la città, pianse su di essa, dicendo:</p>
<p class="C19 V42">«Oh se tu sapessi, almeno oggi, ciò che occorre per la tua pace! Ma ora è nascosto ai tuoi occhi.</p>
<p class="C19 V43">Poiché verranno su di te dei giorni nei quali i tuoi nemici ti faranno attorno delle trincee, ti accerchieranno e ti stringeranno da ogni parte;</p>
<p class="C19 V44">abbatteranno te e i tuoi figli dentro di te e non lasceranno in te pietra su pietra, perché tu non hai conosciuto il tempo nel quale sei stata visitata».</p>
<p class="C19 V45">Poi, entrato nel tempio, cominciò a scacciare i venditori,</p>
<p class="C19 V46"> dicendo loro: «Sta scritto: "La mia casa sarà una casa di preghiera, ma voi ne avete fatto un covo di ladri"».</p>
<p class="C19 V47">Ogni giorno insegnava nel tempio. Ma i capi dei sacerdoti e gli scribi e i notabili del popolo cercavano di farlo morire;</p>
<p class="C19 V48">ma non sapevano come fare, perché tutto il popolo, ascoltandolo, pendeva dalle sue labbra.</p>
<p class="C20 V1">Uno di quei giorni, mentre insegnava al popolo nel tempio ed evangelizzava, sopraggiunsero i capi dei sacerdoti e gli scribi con gli anziani, e gli parlarono così:</p>
<p class="C20 V2">«Dicci con quale autorità fai queste cose, o chi ti ha dato questa autorità».</p>
<p class="C20 V3">Ed egli rispose loro: «Anch'io vi farò una domanda. Ditemi:</p>
<p class="C20 V4">il battesimo di Giovanni veniva dal cielo o dagli uomini?»</p>
<p class="C20 V5"> Ed essi ragionavano così tra di loro: «Se diciamo: dal cielo, egli ci dirà: "Perché non gli credeste?"</p>
<p class="C20 V6">Ma se diciamo: dagli uomini, tutto il popolo ci lapiderà, perché è persuaso che Giovanni fosse un profeta».</p>
<p class="C20 V7">E risposero di non sapere da dove venisse.</p>
<p class="C20 V8">Gesù disse loro: «Neppure io vi dico con quale autorità faccio queste cose».</p>
<p class="C20 V9">Poi cominciò a dire al popolo questa parabola: «Un uomo piantò una vigna, la affidò a dei vignaiuoli, e se ne andò in viaggio per molto tempo.</p>
<p class="C20 V10">Al tempo della raccolta mandò un servo da quei vignaiuoli perché gli dessero una parte del frutto della vigna; ma i vignaiuoli, dopo averlo percosso, lo rimandarono a mani vuote.</p>
<p class="C20 V11">Egli mandò un altro servo; ma dopo aver percosso e insultato anche questo, lo rimandarono a mani vuote.</p>
<p class="C20 V12">Egli ne mandò ancora un terzo; e quelli, dopo aver ferito anche questo, lo scacciarono.</p>
<p class="C20 V13"> Allora il padrone della vigna disse: "Che farò? Manderò il mio diletto figlio; forse a lui porteranno rispetto".</p>
<p class="C20 V14">Ma quando i vignaiuoli lo videro, fecero tra di loro questo ragionamento: "Costui è l'erede; uccidiamolo, affinché l'eredità diventi nostra".</p>
<p class="C20 V15">E lo cacciarono fuori dalla vigna e lo uccisero. Dunque che cosa farà loro il padrone della vigna?</p>
<p class="C20 V16">Verrà e sterminerà quei vignaiuoli, e darà la vigna ad altri». Essi, udito ciò, dissero: «Non sia mai!»</p>
<p class="C20 V17"> Ma egli li guardò in faccia e disse: «Che significa dunque ciò che sta scritto: "La pietra che i costruttori hanno rifiutata è quella che è diventata pietra angolare?"</p>
<p class="C20 V18">Chiunque cadrà su quella pietra si sfracellerà ed essa stritolerà colui sul quale cadrà».</p>
<p class="C20 V19">In quella stessa ora gli scribi e i capi dei sacerdoti cercarono di mettergli le mani addosso, ma temettero il popolo; perché capirono che egli aveva detto quella parabola per loro.</p>
<p class="C20 V20">Si misero a osservare Gesù e gli mandarono delle spie che fingessero di essere giusti per coglierlo in fallo su una sua parola e consegnarlo, così, all'autorità e al potere del governatore.</p>
<p class="C20 V21">Costoro gli fecero una domanda: «Maestro, noi sappiamo che tu parli e insegni rettamente, e non hai riguardi personali, ma insegni la via di Dio secondo verità:</p>
<p class="C20 V22">ci è lecito, o no, pagare il tributo a Cesare?»</p>
<p class="C20 V23">Ma egli, accortosi del loro tranello, disse:</p>
<p class="C20 V24">«Mostratemi un denaro; di chi porta l'effigie e l'iscrizione?» Ed essi dissero: «Di Cesare».</p>
<p class="C20 V25">Ed egli a loro: «Rendete dunque a Cesare quello che è di Cesare, e a Dio quello che è di Dio».</p>
<p class="C20 V26">Essi non poterono coglierlo in fallo davanti al popolo; e, meravigliati della sua risposta, tacquero.</p>
<p class="C20 V27">Poi si avvicinarono alcuni sadducei, i quali negano che ci sia risurrezione, e lo interrogarono, dicendo:</p>
<p class="C20 V28"> «Maestro, Mosè ci ha prescritto: "Se il fratello di uno muore, avendo moglie ma senza figli, il fratello ne prenda la moglie e dia una discendenza a suo fratello".</p>
<p class="C20 V29">C'erano dunque sette fratelli. Il primo prese moglie, e morì senza figli.</p>
<p class="C20 V30">Il secondo pure la sposò;</p>
<p class="C20 V31">poi il terzo; e così, fino al settimo, morirono senza lasciar figli.</p>
<p class="C20 V32">Infine morì anche la donna.</p>
<p class="C20 V33">Nella risurrezione, dunque, di chi sarà moglie quella donna? Perché tutti e sette l'hanno avuta per moglie».</p>
<p class="C20 V34">Gesù disse loro: «I figli di questo mondo sposano e sono sposati;</p>
<p class="C20 V35">ma quelli che saranno ritenuti degni di aver parte al mondo avvenire e alla risurrezione dai morti, non prendono né danno moglie;</p>
<p class="C20 V36">neanche possono più morire perché sono simili agli angeli e sono figli di Dio, essendo figli della risurrezione.</p>
<p class="C20 V37">Che poi i morti risuscitino, lo dichiarò anche Mosè nel passo del «pruno», quando chiama il Signore, Dio di Abraamo, Dio di Isacco e Dio di Giacobbe.</p>
<p class="C20 V38">Ora, egli non è Dio di morti, ma di vivi; perché per lui tutti vivono».</p>
<p class="C20 V39">Alcuni scribi, rispondendo, dissero: «Maestro, hai detto bene».</p>
<p class="C20 V40">E non osavano più fargli alcuna domanda.</p>
<p class="C20 V41">Ed egli disse loro: «Come mai si dice che il Cristo è Figlio di Davide?</p>
<p class="C20 V42"> Poiché Davide stesso, nel libro dei Salmi, dice: "Il Signore ha detto al mio Signore: «Siedi alla mia destra,</p>
<p class="C20 V43"> finché io abbia messo i tuoi nemici come sgabello dei tuoi piedi»".</p>
<p class="C20 V44">Davide dunque lo chiama Signore; come può essere suo figlio?»</p>
<p class="C20 V45">Mentre tutto il popolo lo ascoltava, egli disse ai suoi discepoli:</p>
<p class="C20 V46">«Guardatevi dagli scribi, i quali passeggiano volentieri in lunghe vesti, amano essere salutati nelle piazze, e avere i primi posti nelle sinagoghe e nei conviti;</p>
<p class="C20 V47">essi divorano le case delle vedove e fanno lunghe preghiere per mettersi in mostra. Costoro riceveranno una condanna maggiore».</p>
<p class="C21 V1">Poi, alzati gli occhi, Gesù vide dei ricchi che mettevano i loro doni nella cassa delle offerte.</p>
<p class="C21 V2">Vide anche una vedova poveretta che vi metteva due spiccioli;</p>
<p class="C21 V3">e disse: «In verità vi dico che questa povera vedova ha messo più di tutti;</p>
<p class="C21 V4">perché tutti costoro hanno messo nelle offerte del loro superfluo; ma lei vi ha messo del suo necessario, tutto quello che aveva per vivere».</p>
<p class="C21 V5">Alcuni gli fecero notare come il tempio fosse adorno di belle pietre e di doni votivi, ed egli disse:</p>
<p class="C21 V6">«Verranno giorni in cui di tutte queste cose che voi ammirate non sarà lasciata pietra su pietra che non sia diroccata».</p>
<p class="C21 V7">Essi gli domandarono: «Maestro, quando avverranno dunque queste cose? E quale sarà il segno che tutte queste cose stanno per compiersi?»</p>
<p class="C21 V8"> Egli disse: «Guardate di non farvi ingannare; perché molti verranno in nome mio, dicendo: "Sono io"; e: "Il tempo è vicino". Non andate dietro a loro.</p>
<p class="C21 V9">Quando sentirete parlare di guerre e di sommosse, non siate spaventati; perché bisogna che queste cose avvengano prima; ma la fine non verrà subito».</p>
<p class="C21 V10">Allora disse loro: «Insorgerà nazione contro nazione e regno contro regno;</p>
<p class="C21 V11">vi saranno grandi terremoti, e in vari luoghi pestilenze e carestie; vi saranno fenomeni spaventosi e grandi segni dal cielo.</p>
<p class="C21 V12">Ma prima di tutte queste cose, vi metteranno le mani addosso e vi perseguiteranno consegnandovi alle sinagoghe, e mettendovi in prigione, trascinandovi davanti a re e a governatori, a causa del mio nome.</p>
<p class="C21 V13">Ma ciò vi darà occasione di rendere testimonianza.</p>
<p class="C21 V14">Mettetevi dunque in cuore di non premeditare come rispondere a vostra difesa,</p>
<p class="C21 V15">perché io vi darò una parola e una sapienza alle quali tutti i vostri avversari non potranno opporsi né contraddire.</p>
<p class="C21 V16">Voi sarete traditi perfino da genitori, fratelli, parenti e amici; faranno morire parecchi di voi;</p>
<p class="C21 V17">e sarete odiati da tutti a causa del mio nome;</p>
<p class="C21 V18">ma neppure un capello del vostro capo perirà.</p>
<p class="C21 V19">Con la vostra costanza salverete le vostre vite.</p>
<p class="C21 V20">«Quando vedrete Gerusalemme circondata da eserciti, allora sappiate che la sua devastazione è vicina.</p>
<p class="C21 V21">Allora quelli che sono in Giudea, fuggano sui monti; e quelli che sono in città, se ne allontanino; e quelli che sono nella campagna non entrino nella città.</p>
<p class="C21 V22">Perché quelli sono giorni di vendetta, affinché si adempia tutto quello che è stato scritto.</p>
<p class="C21 V23">Guai alle donne che saranno incinte, e a quelle che allatteranno in quei giorni! Perché vi sarà grande calamità nel paese e ira su questo popolo.</p>
<p class="C21 V24">Cadranno sotto il taglio della spada, e saranno condotti prigionieri fra tutti i popoli; e Gerusalemme sarà calpestata dai popoli, finché i tempi delle nazioni siano compiuti.</p>
<p class="C21 V25">Vi saranno segni nel sole, nella luna e nelle stelle; sulla terra, angoscia delle nazioni, spaventate dal rimbombo del mare e delle onde;</p>
<p class="C21 V26">gli uomini verranno meno per la paurosa attesa di quello che starà per accadere al mondo; poiché le potenze dei cieli saranno scrollate.</p>
<p class="C21 V27">Allora vedranno il Figlio dell'uomo venire sulle nuvole con potenza e gloria grande.</p>
<p class="C21 V28">Ma quando queste cose cominceranno ad avvenire, rialzatevi, levate il capo, perché la vostra liberazione si avvicina».</p>
<p class="C21 V29">Disse loro una parabola: «Guardate il fico e tutti gli alberi;</p>
<p class="C21 V30">quando cominciano a germogliare, voi, guardando, riconoscete da voi stessi che l'estate è ormai vicina.</p>
<p class="C21 V31">Così anche voi, quando vedrete accadere queste cose, sappiate che il regno di Dio è vicino.</p>
<p class="C21 V32">In verità vi dico che questa generazione non passerà prima che tutte queste cose siano avvenute.</p>
<p class="C21 V33">Il cielo e la terra passeranno, ma le mie parole non passeranno.</p>
<p class="C21 V34">Badate a voi stessi, perché i vostri cuori non siano intorpiditi da stravizio, da ubriachezza, dalle ansiose preoccupazioni di questa vita e che quel giorno non vi venga addosso all'improvviso come un laccio;</p>
<p class="C21 V35">perché verrà sopra tutti quelli che abitano su tutta la terra.</p>
<p class="C21 V36">Vegliate dunque, pregando in ogni momento, affinché siate in grado di scampare a tutte queste cose che stanno per venire, e di comparire davanti al Figlio dell'uomo».</p>
<p class="C21 V37">Di giorno Gesù insegnava nel tempio; poi usciva e passava la notte sul monte detto degli Ulivi.</p>
<p class="C21 V38">E tutto il popolo, la mattina presto, andava da lui nel tempio per ascoltarlo.</p>
<p class="C22 V1">La festa degli Azzimi, detta la Pasqua, si avvicinava;</p>
<p class="C22 V2">e i capi dei sacerdoti e gli scribi cercavano il modo di farlo morire, ma temevano il popolo.</p>
<p class="C22 V3">Satana entrò in Giuda, chiamato Iscariota, che era nel numero dei dodici.</p>
<p class="C22 V4">Egli andò a conferire con i capi dei sacerdoti e i capitani sul modo di consegnarlo nelle loro mani.</p>
<p class="C22 V5">Essi si rallegrarono e pattuirono di dargli del denaro.</p>
<p class="C22 V6">Egli fu d'accordo e cercava l'occasione buona per consegnare loro Gesù di nascosto alla folla.</p>
<p class="C22 V7">Venne il giorno degli Azzimi, nel quale si doveva sacrificare la Pasqua.</p>
<p class="C22 V8">Gesù mandò Pietro e Giovanni, dicendo: «Andate a prepararci la cena pasquale, affinché la mangiamo».</p>
<p class="C22 V9">Essi gli chiesero: «Dove vuoi che la prepariamo?»</p>
<p class="C22 V10">Ed egli rispose loro: «Quando sarete entrati in città, vi verrà incontro un uomo che porta una brocca d'acqua; seguitelo nella casa dove egli entrerà.</p>
<p class="C22 V11">E dite al padrone di casa: "Il Maestro ti manda a dire: Dov'è la stanza nella quale mangerò la Pasqua con i miei discepoli?"</p>
<p class="C22 V12">Ed egli vi mostrerà, al piano di sopra, una grande sala ammobiliata; qui apparecchiate».</p>
<p class="C22 V13">Essi andarono e trovarono com'egli aveva detto loro e prepararono la Pasqua.</p>
<p class="C22 V14">Quando giunse l'ora, egli si mise a tavola, e gli apostoli con lui.</p>
<p class="C22 V15">Egli disse loro: «Ho vivamente desiderato di mangiare questa Pasqua con voi, prima di soffrire;</p>
<p class="C22 V16">poiché io vi dico che non la mangerò più, finché sia compiuta nel regno di Dio».</p>
<p class="C22 V17">E, preso un calice, rese grazie e disse: «Prendete questo e distribuitelo fra di voi;</p>
<p class="C22 V18">perché io vi dico che ormai non berrò più del frutto della vigna, finché sia venuto il regno di Dio».</p>
<p class="C22 V19">Poi prese del pane, rese grazie e lo ruppe, e lo diede loro dicendo: «Questo è il mio corpo che è dato per voi; fate questo in memoria di me».</p>
<p class="C22 V20">Allo stesso modo, dopo aver cenato, diede loro il calice dicendo: «Questo calice è il nuovo patto nel mio sangue, che è versato per voi.</p>
<p class="C22 V21">«Del resto, ecco, la mano di colui che mi tradisce è con me sulla tavola.</p>
<p class="C22 V22">Perché il Figlio dell'uomo, certo, se ne va, come è stabilito; ma guai a quell'uomo per mezzo del quale egli è tradito!»</p>
<p class="C22 V23">Ed essi cominciarono a domandarsi gli uni gli altri chi sarebbe mai, tra di loro, a far questo.</p>
<p class="C22 V24">Fra di loro nacque anche una contesa: chi di essi fosse considerato il più grande.</p>
<p class="C22 V25">Ma egli disse loro: «I re delle nazioni le signoreggiano, e quelli che le sottomettono al loro dominio sono chiamati benefattori.</p>
<p class="C22 V26">Ma per voi non dev'essere così; anzi il più grande tra di voi sia come il più piccolo, e chi governa come colui che serve.</p>
<p class="C22 V27">Perché, chi è più grande, colui che è a tavola oppure colui che serve? Non è forse colui che è a tavola? Ma io sono in mezzo a voi come colui che serve.</p>
<p class="C22 V28">Or voi siete quelli che avete perseverato con me nelle mie prove;</p>
<p class="C22 V29">e io dispongo che vi sia dato un regno, come il Padre mio ha disposto che fosse dato a me,</p>
<p class="C22 V30">affinché mangiate e beviate alla mia tavola nel mio regno, e sediate su troni per giudicare le dodici tribù d'Israele.</p>
<p class="C22 V31">«Simone, Simone, ecco, Satana ha chiesto di vagliarvi come si vaglia il grano;</p>
<p class="C22 V32">ma io ho pregato per te, affinché la tua fede non venga meno; e tu, quando sarai convertito, fortifica i tuoi fratelli».</p>
<p class="C22 V33">Pietro gli disse: «Signore, sono pronto ad andare con te in prigione e alla morte».</p>
<p class="C22 V34">E Gesù: «Pietro, io ti dico che oggi il gallo non canterà, prima che tu abbia negato tre volte di conoscermi».</p>
<p class="C22 V35">Poi disse loro: «Quando vi mandai senza borsa, senza sacca da viaggio e senza calzari, vi è forse mancato qualcosa?» Essi risposero: «Niente». Ed egli disse loro:</p>
<p class="C22 V36">«Ma ora, chi ha una borsa, la prenda; così pure una sacca; e chi non ha spada, venda il mantello e ne compri una.</p>
<p class="C22 V37">Perché io vi dico che in me dev'essere adempiuto ciò che è scritto: "Egli è stato annoverato tra i malfattori". Infatti, le cose che si riferiscono a me, stanno per compiersi».</p>
<p class="C22 V38">Ed essi dissero: «Signore, ecco qui due spade!» Ma egli disse loro: «Basta!»</p>
<p class="C22 V39">Poi, uscito, andò, come al solito, al monte degli Ulivi; e anche i discepoli lo seguirono.</p>
<p class="C22 V40">Giunto sul luogo, disse loro: «Pregate di non entrare in tentazione».</p>
<p class="C22 V41">Egli si staccò da loro circa un tiro di sasso e postosi in ginocchio pregava, dicendo:</p>
<p class="C22 V42">«Padre, se vuoi, allontana da me questo calice! Però non la mia volontà, ma la tua sia fatta».</p>
<p class="C22 V43">Allora gli apparve un angelo dal cielo per rafforzarlo.</p>
<p class="C22 V44">Ed essendo in agonia, egli pregava ancor più intensamente; e il suo sudore diventò come grosse gocce di sangue che cadevano in terra.</p>
<p class="C22 V45">E, dopo aver pregato, si alzò, andò dai discepoli e li trovò addormentati per la tristezza,</p>
<p class="C22 V46">e disse loro: «Perché dormite? Alzatevi e pregate, affinché non entriate in tentazione».</p>
<p class="C22 V47">Mentre parlava ancora, ecco una folla; e colui che si chiamava Giuda, uno dei dodici, la precedeva, e si avvicinò a Gesù per baciarlo.</p>
<p class="C22 V48">Ma Gesù gli disse: «Giuda, tradisci il Figlio dell'uomo con un bacio?»</p>
<p class="C22 V49">Quelli che erano con lui, vedendo ciò che stava per succedere, dissero: «Signore, dobbiamo colpire con la spada?»</p>
<p class="C22 V50">E uno di loro percosse il servo del sommo sacerdote, e gli recise l'orecchio destro.</p>
<p class="C22 V51">Ma Gesù intervenne e disse: «Lasciate, basta!» E, toccato l'orecchio di quell'uomo, lo guarì.</p>
<p class="C22 V52">Gesù disse ai capi dei sacerdoti, ai capitani del tempio e agli anziani che erano venuti contro di lui: «Siete usciti con spade e bastoni, come contro un brigante!</p>
<p class="C22 V53">Mentre ero ogni giorno con voi nel tempio, non mi avete mai messo le mani addosso; ma questa è l'ora vostra, questa è la potenza delle tenebre».</p>
<p class="C22 V54">Dopo averlo arrestato, lo portarono via e lo condussero nella casa del sommo sacerdote; e Pietro seguiva da lontano.</p>
<p class="C22 V55">Essi accesero un fuoco in mezzo al cortile, sedendovi intorno. Pietro si sedette in mezzo a loro.</p>
<p class="C22 V56">Una serva, vedendo Pietro seduto presso il fuoco, lo guardò fisso e disse: «Anche costui era con Gesù».</p>
<p class="C22 V57">Ma egli negò, dicendo: «Donna, non lo conosco».</p>
<p class="C22 V58">E poco dopo, un altro lo vide e disse: «Anche tu sei di quelli». Ma Pietro rispose: «No, uomo, non lo sono».</p>
<p class="C22 V59">Trascorsa circa un'ora, un altro insisteva, dicendo: «Certo, anche questi era con lui, poiché è Galileo».</p>
<p class="C22 V60">Ma Pietro disse: «Uomo, io non so quello che dici». E subito, mentre parlava ancora, il gallo cantò.</p>
<p class="C22 V61">E il Signore, voltatosi, guardò Pietro; e Pietro si ricordò della parola che il Signore gli aveva detta: «Oggi, prima che il gallo canti, tu mi rinnegherai tre volte».</p>
<p class="C22 V62">E, andato fuori, pianse amaramente.</p>
<p class="C22 V63">Gli uomini che tenevano Gesù, lo schernivano percotendolo;</p>
<p class="C22 V64">poi lo bendarono e gli domandavano: «Indovina, profeta! Chi ti ha percosso?»</p>
<p class="C22 V65">E dicevano molte altre cose contro di lui, bestemmiando.</p>
<p class="C22 V66">Appena fu giorno, gli anziani del popolo, i capi dei sacerdoti e gli scribi si riunirono, e lo condussero nel loro sinedrio, dicendo:</p>
<p class="C22 V67">«Se tu sei il Cristo, diccelo». Ma egli disse loro: «Anche se ve lo dicessi, non credereste;</p>
<p class="C22 V68">e se io vi facessi delle domande, non rispondereste.</p>
<p class="C22 V69">Ma da ora in avanti il Figlio dell'uomo sarà seduto alla destra della potenza di Dio».</p>
<p class="C22 V70">E tutti dissero: «Sei tu, dunque, il Figlio di Dio?» Ed egli rispose loro: «Voi stessi dite che io lo sono».</p>
<p class="C22 V71">E quelli dissero: «Che bisogno abbiamo ancora di testimonianza? Lo abbiamo udito noi stessi dalla sua bocca».</p>
<p class="C23 V1">Poi tutta l'assemblea si alzò e lo condussero da Pilato.</p>
<p class="C23 V2">E cominciarono ad accusarlo, dicendo: «Abbiamo trovato quest'uomo che sovvertiva la nostra nazione, istigava a non pagare i tributi a Cesare e diceva di essere lui il Cristo re».</p>
<p class="C23 V3">Pilato lo interrogò, dicendo: «Sei tu il re dei Giudei?» E Gesù gli rispose: «Tu lo dici».</p>
<p class="C23 V4">Pilato disse ai capi dei sacerdoti e alla folla: «Non trovo nessuna colpa in quest'uomo».</p>
<p class="C23 V5">Ma essi insistevano, dicendo: «Egli sobilla il popolo insegnando per tutta la Giudea; ha cominciato dalla Galilea ed è giunto fin qui».</p>
<p class="C23 V6">Quando Pilato udì questo, domandò se quell'uomo fosse Galileo.</p>
<p class="C23 V7">Saputo che egli era della giurisdizione di Erode, lo mandò da Erode, che si trovava anch'egli a Gerusalemme in quei giorni.</p>
<p class="C23 V8">Quando vide Gesù, Erode se ne rallegrò molto, perché da lungo tempo desiderava vederlo, avendo sentito parlare di lui; e sperava di vedergli fare qualche miracolo.</p>
<p class="C23 V9">Gli rivolse molte domande, ma Gesù non gli rispose nulla.</p>
<p class="C23 V10">Or i capi dei sacerdoti e gli scribi stavano là, accusandolo con veemenza.</p>
<p class="C23 V11">Erode, con i suoi soldati, dopo averlo vilipeso e schernito, lo vestì di un manto splendido, e lo rimandò da Pilato.</p>
<p class="C23 V12">In quel giorno, Erode e Pilato divennero amici; prima infatti erano stati nemici.</p>
<p class="C23 V13">Pilato, riuniti i capi dei sacerdoti, i magistrati e il popolo, disse loro:</p>
<p class="C23 V14">«Avete fatto comparire davanti a me quest'uomo come sovversivo; ed ecco, dopo averlo esaminato in presenza vostra, non ho trovato in lui nessuna delle colpe di cui l'accusate;</p>
<p class="C23 V15">e neppure Erode, poiché egli l'ha rimandato da noi; ecco egli non ha fatto nulla che sia degno di morte.</p>
<p class="C23 V16">Perciò, dopo averlo castigato lo libererò».</p>
<p class="C23 V17">Or egli aveva l'obbligo di liberare loro un carcerato in occasione della festa;</p>
<p class="C23 V18">ma essi gridarono tutti insieme: «Fa' morire costui e liberaci Barabba!»</p>
<p class="C23 V19">Barabba era stato messo in prigione a motivo di una sommossa avvenuta in città e di un omicidio.</p>
<p class="C23 V20">E Pilato parlò loro di nuovo perché desiderava liberare Gesù;</p>
<p class="C23 V21">ma essi gridavano: «Crocifiggilo, crocifiggilo!»</p>
<p class="C23 V22">Per la terza volta egli disse loro: «Ma che male ha fatto? Io non ho trovato nulla in lui, che meriti la morte. Perciò, dopo averlo castigato, lo libererò».</p>
<p class="C23 V23">Ma essi insistevano a gran voce, chiedendo che fosse crocifisso; e le loro grida finirono per avere il sopravvento.</p>
<p class="C23 V24">Pilato decise che fosse fatto quello che domandavano:</p>
<p class="C23 V25">liberò colui che era stato messo in prigione per sommossa e omicidio, e che essi avevano richiesto; ma abbandonò Gesù alla loro volontà.</p>
<p class="C23 V26">Mentre lo portavano via, presero un certo Simone, di Cirene, che veniva dalla campagna, e gli misero addosso la croce perché la portasse dietro a Gesù.</p>
<p class="C23 V27">Lo seguiva una gran folla di popolo e di donne che facevano cordoglio e lamento per lui.</p>
<p class="C23 V28">Ma Gesù, voltatosi verso di loro, disse: «Figlie di Gerusalemme, non piangete per me, ma piangete per voi stesse e per i vostri figli.</p>
<p class="C23 V29"> Perché, ecco, i giorni vengono nei quali si dirà: "Beate le sterili, i grembi che non hanno partorito e le mammelle che non hanno allattato".</p>
<p class="C23 V30"> Allora cominceranno a dire ai monti: "Cadeteci addosso"; e ai colli: "Copriteci".</p>
<p class="C23 V31">Perché se fanno questo al legno verde, che cosa sarà fatto al secco?»</p>
<p class="C23 V32">Ora, altri due, malfattori, erano condotti per essere messi a morte insieme a lui.</p>
<p class="C23 V33">Quando furono giunti al luogo detto «il Teschio», vi crocifissero lui e i malfattori, uno a destra e l'altro a sinistra.</p>
<p class="C23 V34">Gesù diceva: «Padre, perdona loro, perché non sanno quello che fanno». Poi divisero le sue vesti, tirandole a sorte.</p>
<p class="C23 V35">Il popolo stava a guardare. E anche i magistrati si beffavano di lui, dicendo: «Ha salvato altri, salvi sé stesso, se è il Cristo, l'Eletto di Dio!»</p>
<p class="C23 V36">Pure i soldati lo schernivano, accostandosi, presentandogli dell'aceto e dicendo:</p>
<p class="C23 V37">«Se tu sei il re dei Giudei, salva te stesso!»</p>
<p class="C23 V38">Vi era anche questa iscrizione sopra il suo capo: QUESTO È IL RE DEI GIUDEI.</p>
<p class="C23 V39">Uno dei malfattori appesi lo insultava, dicendo: «Non sei tu il Cristo? Salva te stesso e noi!»</p>
<p class="C23 V40">Ma l'altro lo rimproverava, dicendo: «Non hai nemmeno timor di Dio, tu che ti trovi nel medesimo supplizio?</p>
<p class="C23 V41">Per noi è giusto, perché riceviamo la pena che ci meritiamo per le nostre azioni; ma questi non ha fatto nulla di male».</p>
<p class="C23 V42">E diceva: «Gesù, ricordati di me quando entrerai nel tuo regno!»</p>
<p class="C23 V43">Gesù gli disse: «Io ti dico in verità che oggi tu sarai con me in paradiso».</p>
<p class="C23 V44">Era circa l'ora sesta, e si fecero tenebre su tutto il paese fino all'ora nona;</p>
<p class="C23 V45">il sole si oscurò. La cortina del tempio si squarciò nel mezzo.</p>
<p class="C23 V46">Gesù, gridando a gran voce, disse: «Padre, nelle tue mani rimetto lo spirito mio». Detto questo, spirò.</p>
<p class="C23 V47">Il centurione, veduto ciò che era accaduto, glorificava Dio dicendo: «Veramente, quest'uomo era giusto».</p>
<p class="C23 V48">E tutta la folla che assisteva a questo spettacolo, vedute le cose che erano accadute, se ne tornava battendosi il petto.</p>
<p class="C23 V49">Ma tutti i suoi conoscenti e le donne che lo avevano accompagnato dalla Galilea stavano a guardare queste cose da lontano.</p>
<p class="C23 V50">C'era un uomo, di nome Giuseppe, che era membro del Consiglio, uomo giusto e buono,</p>
<p class="C23 V51">il quale non aveva acconsentito alla deliberazione e all'operato degli altri. Egli era di Arimatea, città della Giudea, e aspettava il regno di Dio.</p>
<p class="C23 V52">Si presentò a Pilato e chiese il corpo di Gesù.</p>
<p class="C23 V53">E, trattolo giù dalla croce, lo avvolse in un lenzuolo e lo mise in una tomba scavata nella roccia, dove nessuno era ancora stato deposto.</p>
<p class="C23 V54">Era il giorno della Preparazione, e stava per cominciare il sabato.</p>
<p class="C23 V55">Le donne che erano venute con Gesù dalla Galilea, seguito Giuseppe, guardarono la tomba, e come vi era stato deposto il corpo di Gesù.</p>
<p class="C23 V56">Poi, tornarono indietro e prepararono aromi e profumi. Durante il sabato si riposarono, secondo il comandamento.</p>
<p class="C24 V1">Ma il primo giorno della settimana, la mattina prestissimo, esse si recarono al sepolcro, portando gli aromi che avevano preparati.</p>
<p class="C24 V2">E trovarono che la pietra era stata rotolata dal sepolcro.</p>
<p class="C24 V3">Ma quando entrarono non trovarono il corpo del Signore Gesù.</p>
<p class="C24 V4">Mentre se ne stavano perplesse di questo fatto, ecco che apparvero davanti a loro due uomini in vesti risplendenti;</p>
<p class="C24 V5">tutte impaurite, chinarono il viso a terra; ma quelli dissero loro: «Perché cercate il vivente tra i morti?</p>
<p class="C24 V6">Egli non è qui, ma è risuscitato; ricordate come egli vi parlò quand'era ancora in Galilea,</p>
<p class="C24 V7">dicendo che il Figlio dell'uomo doveva essere dato nelle mani di uomini peccatori ed essere crocifisso, e il terzo giorno risuscitare».</p>
<p class="C24 V8">Esse si ricordarono delle sue parole.</p>
<p class="C24 V9">Tornate dal sepolcro, annunziarono tutte queste cose agli undici e a tutti gli altri.</p>
<p class="C24 V10">Quelle che dissero queste cose agli apostoli erano: Maria Maddalena, Giovanna, Maria, madre di Giacomo, e le altre donne che erano con loro.</p>
<p class="C24 V11">Quelle parole sembrarono loro un vaneggiare e non prestarono fede alle donne.</p>
<p class="C24 V12">Ma Pietro, alzatosi, corse al sepolcro; si chinò a guardare e vide solo le fasce; poi se ne andò, meravigliandosi dentro di sé per quello che era avvenuto.</p>
<p class="C24 V13">Due di loro se ne andavano in quello stesso giorno a un villaggio di nome Emmaus, distante da Gerusalemme sessanta stadi;</p>
<p class="C24 V14">e parlavano tra di loro di tutte le cose che erano accadute.</p>
<p class="C24 V15">Mentre discorrevano e discutevano insieme, Gesù stesso si avvicinò e cominciò a camminare con loro.</p>
<p class="C24 V16">Ma i loro occhi erano impediti a tal punto che non lo riconoscevano.</p>
<p class="C24 V17">Egli domandò loro: «Di che discorrete fra di voi lungo il cammino?» Ed essi si fermarono tutti tristi.</p>
<p class="C24 V18">Uno dei due, che si chiamava Cleopa, gli rispose: «Tu solo, tra i forestieri, stando in Gerusalemme, non hai saputo le cose che vi sono accadute in questi giorni?»</p>
<p class="C24 V19">Egli disse loro: «Quali?» Essi gli risposero: «Il fatto di Gesù Nazareno, che era un profeta potente in opere e in parole davanti a Dio e a tutto il popolo;</p>
<p class="C24 V20">come i capi dei sacerdoti e i nostri magistrati lo hanno fatto condannare a morte e lo hanno crocifisso.</p>
<p class="C24 V21">Noi speravamo che fosse lui che avrebbe liberato Israele; invece, con tutto ciò, ecco il terzo giorno da quando sono accadute queste cose.</p>
<p class="C24 V22">È vero che certe donne tra di noi ci hanno fatto stupire; andate la mattina di buon'ora al sepolcro,</p>
<p class="C24 V23">non hanno trovato il suo corpo, e sono ritornate dicendo di aver avuto anche una visione di angeli, i quali dicono che egli è vivo.</p>
<p class="C24 V24">Alcuni dei nostri sono andati al sepolcro e hanno trovato tutto come avevano detto le donne; ma lui non lo hanno visto».</p>
<p class="C24 V25">Allora Gesù disse loro: «O insensati e lenti di cuore a credere a tutte le cose che i profeti hanno dette!</p>
<p class="C24 V26">Non doveva il Cristo soffrire tutto ciò ed entrare nella sua gloria?»</p>
<p class="C24 V27">E, cominciando da Mosè e da tutti i profeti, spiegò loro in tutte le Scritture le cose che lo riguardavano.</p>
<p class="C24 V28">Quando si furono avvicinati al villaggio dove andavano, egli fece come se volesse proseguire.</p>
<p class="C24 V29">Essi lo trattennero, dicendo: «Rimani con noi, perché si fa sera e il giorno sta per finire». Ed egli entrò per rimanere con loro.</p>
<p class="C24 V30">Quando fu a tavola con loro prese il pane, lo benedisse, lo spezzò e lo diede loro.</p>
<p class="C24 V31">Allora i loro occhi furono aperti e lo riconobbero; ma egli scomparve alla loro vista.</p>
<p class="C24 V32">Ed essi dissero l'uno all'altro: «Non sentivamo forse ardere il cuore dentro di noi mentr'egli ci parlava per la via e ci spiegava le Scritture?»</p>
<p class="C24 V33">E, alzatisi in quello stesso momento, tornarono a Gerusalemme e trovarono riuniti gli undici e quelli che erano con loro,</p>
<p class="C24 V34">i quali dicevano: «Il Signore è veramente risorto ed è apparso a Simone».</p>
<p class="C24 V35">Essi pure raccontarono le cose avvenute loro per la via, e come era stato da loro riconosciuto nello spezzare il pane.</p>
<p class="C24 V36">Ora, mentre essi parlavano di queste cose, Gesù stesso comparve in mezzo a loro, e disse: «Pace a voi!»</p>
<p class="C24 V37">Ma essi, sconvolti e atterriti, pensavano di vedere un fantasma.</p>
<p class="C24 V38">Ed egli disse loro: «Perché siete turbati? E perché sorgono dubbi nel vostro cuore?</p>
<p class="C24 V39">Guardate le mie mani e i miei piedi, perché sono proprio io; toccatemi e guardate; perché un fantasma non ha carne e ossa come vedete che ho io».</p>
<p class="C24 V40">E, detto questo, mostrò loro le mani e i piedi.</p>
<p class="C24 V41">Ma siccome per la gioia non credevano ancora e si stupivano, disse loro: «Avete qui qualcosa da mangiare?»</p>
<p class="C24 V42">Essi gli porsero un pezzo di pesce arrostito;</p>
<p class="C24 V43">egli lo prese, e mangiò in loro presenza.</p>
<p class="C24 V44">Poi disse loro: «Queste sono le cose che io vi dicevo quand'ero ancora con voi: che si dovevano compiere tutte le cose scritte di me nella legge di Mosè, nei profeti e nei Salmi».</p>
<p class="C24 V45">Allora aprì loro la mente per capire le Scritture e disse loro:</p>
<p class="C24 V46">«Così è scritto, che il Cristo avrebbe sofferto e sarebbe risorto dai morti il terzo giorno,</p>
<p class="C24 V47">e che nel suo nome si sarebbe predicato il ravvedimento per il perdono dei peccati a tutte le genti, cominciando da Gerusalemme.</p>
<p class="C24 V48">Voi siete testimoni di queste cose.</p>
<p class="C24 V49">Ed ecco io mando su di voi quello che il Padre mio ha promesso; ma voi, rimanete in questa città, finché siate rivestiti di potenza dall'alto».</p>
<p class="C24 V50">Poi li condusse fuori fin presso Betania; e, alzate in alto le mani, li benedisse.</p>
<p class="C24 V51">Mentre li benediceva, si staccò da loro e fu portato su nel cielo.</p>
<p class="C24 V52">Ed essi, adoratolo, tornarono a Gerusalemme con grande gioia;</p>
<p class="C24 V53">e stavano sempre nel tempio, benedicendo Dio.</p>
</div>
</div>
<div class="edizione LECTIO">
<div class="libro Lc">
<p class="CCAPITOLO VVERSO">TESTO</p>
</div>
</div>
</div>
</body>
</html>
