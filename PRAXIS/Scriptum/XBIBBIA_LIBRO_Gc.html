<html>
<head>
<meta name="viewport" content="width=device-width,height=device-height, initial-scale=1.0" />
<link rel="stylesheet" type="text/css" media="screen" charset="utf-8" href="XBIBBIA.css" />
<script type="text/javascript" src="XBIBBIA.js"></script>
<title>VERBUM</title>
</head>
<body>
<div id="sopra" class="testa">
<table><tr>
<td><input id="libro"    type="text" size="4" value="X" readonly onclick="books()"></td>
<td><input id="capitolo" type="text" size="2" value="1"></td>
<td><input id="verso"    type="text" size="2" value=""></td>
<td><input id="trova"    type="submit" value="TROVA" onclick="trova()"></td>
<td><input id="avanti"   type="submit" value=">>>" onclick="next()"></td>
</tr></table>
</div>
<div id="leggo" class="centro">LEGGO</div>
<div id="sotto" class="piede">Verbum caro factum est</div>
<div id="verbum">
<div id="sigla">Gc</div>
<div class="edizione CEI2008">
<div class="libro Gc">
<p class="CCAPITOLO VVERSO">TESTO</p>
<p class="C1 V1">Giacomo, servo di Dio e del Signore Gesù Cristo, alle dodici tribù che sono nella diaspora, salute.</p>
<p class="C1 V2">Considerate perfetta letizia, miei fratelli, quando subite ogni sorta di prove,</p>
<p class="C1 V3">sapendo che la vostra fede, messa alla prova, produce pazienza.</p>
<p class="C1 V4">E la pazienza completi l’opera sua in voi, perché siate perfetti e integri, senza mancare di nulla.</p>
<p class="C1 V5">Se qualcuno di voi è privo di sapienza, la domandi a Dio, che dona a tutti con semplicità e senza condizioni, e gli sarà data.</p>
<p class="C1 V6">La domandi però con fede, senza esitare, perché chi esita somiglia all’onda del mare, mossa e agitata dal vento.</p>
<p class="C1 V7">Un uomo così non pensi di ricevere qualcosa dal Signore:</p>
<p class="C1 V8">è un indeciso, instabile in tutte le sue azioni.</p>
<p class="C1 V9">Il fratello di umili condizioni sia fiero di essere innalzato,</p>
<p class="C1 V10">il ricco, invece, di essere abbassato, perché come fiore d’erba passerà.</p>
<p class="C1 V11">Si leva il sole col suo ardore e fa seccare l’erba e il suo fiore cade, e la bellezza del suo aspetto svanisce. Così anche il ricco nelle sue imprese appassirà.</p>
<p class="C1 V12">Beato l’uomo che resiste alla tentazione perché, dopo averla superata, riceverà la corona della vita, che il Signore ha promesso a quelli che lo amano.</p>
<p class="C1 V13">Nessuno, quando è tentato, dica: «Sono tentato da Dio»; perché Dio non può essere tentato al male ed egli non tenta nessuno.</p>
<p class="C1 V14">Ciascuno piuttosto è tentato dalle proprie passioni, che lo attraggono e lo seducono;</p>
<p class="C1 V15">poi le passioni concepiscono e generano il peccato, e il peccato, una volta commesso, produce la morte.</p>
<p class="C1 V16">Non ingannatevi, fratelli miei carissimi;</p>
<p class="C1 V17">ogni buon regalo e ogni dono perfetto vengono dall’alto e discendono dal Padre, creatore della luce: presso di lui non c’è variazione né ombra di cambiamento.</p>
<p class="C1 V18">Per sua volontà egli ci ha generati per mezzo della parola di verità, per essere una primizia delle sue creature.</p>
<p class="C1 V19">Lo sapete, fratelli miei carissimi: ognuno sia pronto ad ascoltare, lento a parlare e lento all’ira.</p>
<p class="C1 V20">Infatti l’ira dell’uomo non compie ciò che è giusto davanti a Dio.</p>
<p class="C1 V21">Perciò liberatevi da ogni impurità e da ogni eccesso di malizia, accogliete con docilità la Parola che è stata piantata in voi e può portarvi alla salvezza.</p>
<p class="C1 V22">Siate di quelli che mettono in pratica la Parola, e non ascoltatori soltanto, illudendo voi stessi;</p>
<p class="C1 V23">perché, se uno ascolta la Parola e non la mette in pratica, costui somiglia a un uomo che guarda il proprio volto allo specchio:</p>
<p class="C1 V24">appena si è guardato, se ne va, e subito dimentica come era.</p>
<p class="C1 V25">Chi invece fissa lo sguardo sulla legge perfetta, la legge della libertà, e le resta fedele, non come un ascoltatore smemorato ma come uno che la mette in pratica, questi troverà la sua felicità nel praticarla.</p>
<p class="C1 V26">Se qualcuno ritiene di essere religioso, ma non frena la lingua e inganna così il suo cuore, la sua religione è vana.</p>
<p class="C1 V27">Religione pura e senza macchia davanti a Dio Padre è questa: visitare gli orfani e le vedove nelle sofferenze e non lasciarsi contaminare da questo mondo. </p>
<p class="C2 V1">Fratelli miei, la vostra fede nel Signore nostro Gesù Cristo, Signore della gloria, sia immune da favoritismi personali.</p>
<p class="C2 V2">Supponiamo che, in una delle vostre riunioni, entri qualcuno con un anello d’oro al dito, vestito lussuosamente, ed entri anche un povero con un vestito logoro.</p>
<p class="C2 V3">Se guardate colui che è vestito lussuosamente e gli dite: «Tu siediti qui, comodamente», e al povero dite: «Tu mettiti là, in piedi», oppure: «Siediti qui ai piedi del mio sgabello»,</p>
<p class="C2 V4">non fate forse discriminazioni e non siete giudici dai giudizi perversi?</p>
<p class="C2 V5">Ascoltate, fratelli miei carissimi: Dio non ha forse scelto i poveri agli occhi del mondo, che sono ricchi nella fede ed eredi del Regno, promesso a quelli che lo amano?</p>
<p class="C2 V6">Voi invece avete disonorato il povero! Non sono forse i ricchi che vi opprimono e vi trascinano davanti ai tribunali?</p>
<p class="C2 V7">Non sono loro che bestemmiano il bel nome che è stato invocato sopra di voi?</p>
<p class="C2 V8">Certo, se adempite quella che, secondo la Scrittura, è la legge regale: Amerai il prossimo tuo come te stesso, fate bene.</p>
<p class="C2 V9">Ma se fate favoritismi personali, commettete un peccato e siete accusati dalla Legge come trasgressori.</p>
<p class="C2 V10">Poiché chiunque osservi tutta la Legge, ma la trasgredisca anche in un punto solo, diventa colpevole di tutto;</p>
<p class="C2 V11">infatti colui che ha detto: Non commettere adulterio, ha detto anche: Non uccidere. Ora se tu non commetti adulterio, ma uccidi, ti rendi trasgressore della Legge.</p>
<p class="C2 V12">Parlate e agite come persone che devono essere giudicate secondo una legge di libertà, perché</p>
<p class="C2 V13">il giudizio sarà senza misericordia contro chi non avrà avuto misericordia. La misericordia ha sempre la meglio sul giudizio.</p>
<p class="C2 V14">A che serve, fratelli miei, se uno dice di avere fede, ma non ha le opere? Quella fede può forse salvarlo?</p>
<p class="C2 V15">Se un fratello o una sorella sono senza vestiti e sprovvisti del cibo quotidiano</p>
<p class="C2 V16">e uno di voi dice loro: «Andatevene in pace, riscaldatevi e saziatevi», ma non date loro il necessario per il corpo, a che cosa serve?</p>
<p class="C2 V17">Così anche la fede: se non è seguita dalle opere, in se stessa è morta.</p>
<p class="C2 V18">Al contrario uno potrebbe dire: «Tu hai la fede e io ho le opere; mostrami la tua fede senza le opere, e io con le mie opere ti mostrerò la mia fede».</p>
<p class="C2 V19">Tu credi che c’è un Dio solo? Fai bene; anche i demòni lo credono e tremano!</p>
<p class="C2 V20">Insensato, vuoi capire che la fede senza le opere non ha valore?</p>
<p class="C2 V21">Abramo, nostro padre, non fu forse giustificato per le sue opere, quando offrì Isacco, suo figlio, sull’altare?</p>
<p class="C2 V22">Vedi: la fede agiva insieme alle opere di lui, e per le opere la fede divenne perfetta.</p>
<p class="C2 V23">E si compì la Scrittura che dice: Abramo credette a Dio e gli fu accreditato come giustizia, ed egli fu chiamato amico di Dio.</p>
<p class="C2 V24">Vedete: l’uomo è giustificato per le opere e non soltanto per la fede.</p>
<p class="C2 V25">Così anche Raab, la prostituta, non fu forse giustificata per le opere, perché aveva dato ospitalità agli esploratori e li aveva fatti ripartire per un’altra strada?</p>
<p class="C2 V26">Infatti come il corpo senza lo spirito è morto, così anche la fede senza le opere è morta. </p>
<p class="C3 V1">Fratelli miei, non siate in molti a fare da maestri, sapendo che riceveremo un giudizio più severo:</p>
<p class="C3 V2">tutti infatti pecchiamo in molte cose. Se uno non pecca nel parlare, costui è un uomo perfetto, capace di tenere a freno anche tutto il corpo.</p>
<p class="C3 V3">Se mettiamo il morso in bocca ai cavalli perché ci obbediscano, possiamo dirigere anche tutto il loro corpo.</p>
<p class="C3 V4">Ecco, anche le navi, benché siano così grandi e spinte da venti gagliardi, con un piccolissimo timone vengono guidate là dove vuole il pilota.</p>
<p class="C3 V5">Così anche la lingua: è un membro piccolo ma può vantarsi di grandi cose. Ecco: un piccolo fuoco può incendiare una grande foresta!</p>
<p class="C3 V6">Anche la lingua è un fuoco, il mondo del male! La lingua è inserita nelle nostre membra, contagia tutto il corpo e incendia tutta la nostra vita, traendo la sua fiamma dalla Geènna.</p>
<p class="C3 V7">Infatti ogni sorta di bestie e di uccelli, di rettili e di esseri marini sono domati e sono stati domati dall’uomo,</p>
<p class="C3 V8">ma la lingua nessuno la può domare: è un male ribelle, è piena di veleno mortale.</p>
<p class="C3 V9">Con essa benediciamo il Signore e Padre e con essa malediciamo gli uomini fatti a somiglianza di Dio.</p>
<p class="C3 V10">Dalla stessa bocca escono benedizione e maledizione. Non dev’essere così, fratelli miei!</p>
<p class="C3 V11">La sorgente può forse far sgorgare dallo stesso getto acqua dolce e amara?</p>
<p class="C3 V12">Può forse, miei fratelli, un albero di fichi produrre olive o una vite produrre fichi? Così una sorgente salata non può produrre acqua dolce.</p>
<p class="C3 V13">Chi tra voi è saggio e intelligente? Con la buona condotta mostri che le sue opere sono ispirate a mitezza e sapienza.</p>
<p class="C3 V14">Ma se avete nel vostro cuore gelosia amara e spirito di contesa, non vantatevi e non dite menzogne contro la verità.</p>
<p class="C3 V15">Non è questa la sapienza che viene dall’alto: è terrestre, materiale, diabolica;</p>
<p class="C3 V16">perché dove c’è gelosia e spirito di contesa, c’è disordine e ogni sorta di cattive azioni.</p>
<p class="C3 V17">Invece la sapienza che viene dall’alto anzitutto è pura, poi pacifica, mite, arrendevole, piena di misericordia e di buoni frutti, imparziale e sincera.</p>
<p class="C3 V18">Per coloro che fanno opera di pace viene seminato nella pace un frutto di giustizia. </p>
<p class="C4 V1">Da dove vengono le guerre e le liti che sono in mezzo a voi? Non vengono forse dalle vostre passioni che fanno guerra nelle vostre membra?</p>
<p class="C4 V2">Siete pieni di desideri e non riuscite a possedere; uccidete, siete invidiosi e non riuscite a ottenere; combattete e fate guerra! Non avete perché non chiedete;</p>
<p class="C4 V3">chiedete e non ottenete perché chiedete male, per soddisfare cioè le vostre passioni.</p>
<p class="C4 V4">Gente infedele! Non sapete che l’amore per il mondo è nemico di Dio? Chi dunque vuole essere amico del mondo si rende nemico di Dio.</p>
<p class="C4 V5">O forse pensate che invano la Scrittura dichiari: «Fino alla gelosia ci ama lo Spirito, che egli ha fatto abitare in noi»?</p>
<p class="C4 V6">Anzi, ci concede la grazia più grande; per questo dice: Dio resiste ai superbi, agli umili invece dà la sua grazia.</p>
<p class="C4 V7">Sottomettetevi dunque a Dio; resistete al diavolo, ed egli fuggirà lontano da voi.</p>
<p class="C4 V8">Avvicinatevi a Dio ed egli si avvicinerà a voi. Peccatori, purificate le vostre mani; uomini dall’animo indeciso, santificate i vostri cuori.</p>
<p class="C4 V9">Riconoscete la vostra miseria, fate lutto e piangete; le vostre risa si cambino in lutto e la vostra allegria in tristezza.</p>
<p class="C4 V10">Umiliatevi davanti al Signore ed egli vi esalterà.</p>
<p class="C4 V11">Non dite male gli uni degli altri, fratelli. Chi dice male del fratello, o giudica il suo fratello, parla contro la Legge e giudica la Legge. E se tu giudichi la Legge, non sei uno che osserva la Legge, ma uno che la giudica.</p>
<p class="C4 V12">Uno solo è legislatore e giudice, Colui che può salvare e mandare in rovina; ma chi sei tu, che giudichi il tuo prossimo?</p>
<p class="C4 V13">E ora a voi, che dite: «Oggi o domani andremo nella tal città e vi passeremo un anno e faremo affari e guadagni»,</p>
<p class="C4 V14">mentre non sapete quale sarà domani la vostra vita! Siete come vapore che appare per un istante e poi scompare.</p>
<p class="C4 V15">Dovreste dire invece: «Se il Signore vorrà, vivremo e faremo questo o quello».</p>
<p class="C4 V16">Ora invece vi vantate nella vostra arroganza; ogni vanto di questo genere è iniquo.</p>
<p class="C4 V17">Chi dunque sa fare il bene e non lo fa, commette peccato. </p>
<p class="C5 V1">E ora a voi, ricchi: piangete e gridate per le sciagure che cadranno su di voi!</p>
<p class="C5 V2">Le vostre ricchezze sono marce,</p>
<p class="C5 V3">i vostri vestiti sono mangiati dalle tarme. Il vostro oro e il vostro argento sono consumati dalla ruggine, la loro ruggine si alzerà ad accusarvi e divorerà le vostre carni come un fuoco. Avete accumulato tesori per gli ultimi giorni!</p>
<p class="C5 V4">Ecco, il salario dei lavoratori che hanno mietuto sulle vostre terre, e che voi non avete pagato, grida, e le proteste dei mietitori sono giunte agli orecchi del Signore onnipotente.</p>
<p class="C5 V5">Sulla terra avete vissuto in mezzo a piaceri e delizie, e vi siete ingrassati per il giorno della strage.</p>
<p class="C5 V6">Avete condannato e ucciso il giusto ed egli non vi ha opposto resistenza.</p>
<p class="C5 V7">Siate dunque costanti, fratelli, fino alla venuta del Signore. Guardate l’agricoltore: egli aspetta con costanza il prezioso frutto della terra finché abbia ricevuto le prime e le ultime piogge.</p>
<p class="C5 V8">Siate costanti anche voi, rinfrancate i vostri cuori, perché la venuta del Signore è vicina.</p>
<p class="C5 V9">Non lamentatevi, fratelli, gli uni degli altri, per non essere giudicati; ecco, il giudice è alle porte.</p>
<p class="C5 V10">Fratelli, prendete a modello di sopportazione e di costanza i profeti che hanno parlato nel nome del Signore.</p>
<p class="C5 V11">Ecco, noi chiamiamo beati quelli che sono stati pazienti. Avete udito parlare della pazienza di Giobbe e conoscete la sorte finale che gli riserbò il Signore, perché il Signore è ricco di misericordia e di compassione.</p>
<p class="C5 V12">Soprattutto, fratelli miei, non giurate né per il cielo, né per la terra e non fate alcun altro giuramento. Ma il vostro «sì» sia sì, e il vostro «no» no, per non incorrere nella condanna.</p>
<p class="C5 V13">Chi tra voi è nel dolore, preghi; chi è nella gioia, canti inni di lode.</p>
<p class="C5 V14">Chi è malato, chiami presso di sé i presbìteri della Chiesa ed essi preghino su di lui, ungendolo con olio nel nome del Signore.</p>
<p class="C5 V15">E la preghiera fatta con fede salverà il malato: il Signore lo solleverà e, se ha commesso peccati, gli saranno perdonati.</p>
<p class="C5 V16">Confessate perciò i vostri peccati gli uni agli altri e pregate gli uni per gli altri per essere guariti. Molto potente è la preghiera fervorosa del giusto.</p>
<p class="C5 V17">Elia era un uomo come noi: pregò intensamente che non piovesse, e non piovve sulla terra per tre anni e sei mesi.</p>
<p class="C5 V18">Poi pregò di nuovo e il cielo diede la pioggia e la terra produsse il suo frutto.</p>
<p class="C5 V19">Fratelli miei, se uno di voi si allontana dalla verità e un altro ve lo riconduce,</p>
<p class="C5 V20">costui sappia che chi riconduce un peccatore dalla sua via di errore lo salverà dalla morte e coprirà una moltitudine di peccati.    </p>
</div>
</div>
<div class="edizione CEI1974">
<div class="libro Gc">
<p class="CCAPITOLO VVERSO">TESTO</p>
<p class="C1 V1">Giacomo, servo di Dio e del Signore Gesù Cristo, alle dodici tribù disperse nel mondo, salute.</p>
<p class="C1 V2">Considerate perfetta letizia, miei fratelli, quando subite ogni sorta di prove,</p>
<p class="C1 V3">sapendo che la prova della vostra fede produce la pazienza.</p>
<p class="C1 V4">E la pazienza completi l'opera sua in voi, perché siate perfetti e integri, senza mancare di nulla.</p>
<p class="C1 V5">Se qualcuno di voi manca di sapienza, la domandi a Dio, che dona a tutti generosamente e senza rinfacciare, e gli sarà data.</p>
<p class="C1 V6">La domandi però con fede, senza esitare, perché chi esita somiglia all'onda del mare mossa e agitata dal vento;</p>
<p class="C1 V7">e non pensi di ricevere qualcosa dal Signore</p>
<p class="C1 V8">un uomo che ha l'animo oscillante e instabile in tutte le sue azioni.</p>
<p class="C1 V9">Il fratello di umili condizioni si rallegri della sua elevazione</p>
<p class="C1 V10">e il ricco della sua umiliazione, perché passerà come fiore d'erba.</p>
<p class="C1 V11">Si leva il sole col suo ardore e fa seccare l'erba e il suo fiore cade, e la bellezza del suo aspetto svanisce. Così anche il ricco appassirà nelle sue imprese.</p>
<p class="C1 V12">Beato l'uomo che sopporta la tentazione, perché una volta superata la prova riceverà la corona della vita che il Signore ha promesso a quelli che lo amano.</p>
<p class="C1 V13">Nessuno, quando è tentato, dica: «Sono tentato da Dio»; perché Dio non può essere tentato dal male e non tenta nessuno al male.</p>
<p class="C1 V14">Ciascuno piuttosto è tentato dalla propria concupiscenza che lo attrae e lo seduce;</p>
<p class="C1 V15">poi la concupiscenza concepisce e genera il peccato, e il peccato, quand'è consumato, produce la morte.</p>
<p class="C1 V16">Non andate fuori strada, fratelli miei carissimi;</p>
<p class="C1 V17">ogni buon regalo e ogni dono perfetto viene dall'alto e discende dal Padre della luce, nel quale non c'è variazione né ombra di cambiamento.</p>
<p class="C1 V18">Di sua volontà egli ci ha generati con una parola di verità, perché noi fossimo come una primizia delle sue creature.</p>
<p class="C1 V19">Lo sapete, fratelli miei carissimi: sia ognuno pronto ad ascoltare, lento a parlare, lento all'ira.</p>
<p class="C1 V20">Perché l'ira dell'uomo non compie ciò che è giusto davanti a Dio.</p>
<p class="C1 V21">Perciò, deposta ogni impurità e ogni resto di malizia, accogliete con docilità la parola che è stata seminata in voi e che può salvare le vostre anime.</p>
<p class="C1 V22">Siate di quelli che mettono in pratica la parola e non soltanto ascoltatori, illudendo voi stessi.</p>
<p class="C1 V23">Perché se uno ascolta soltanto e non mette in pratica la parola, somiglia a un uomo che osserva il proprio volto in uno specchio:</p>
<p class="C1 V24">appena s'è osservato, se ne va, e subito dimentica com'era.</p>
<p class="C1 V25">Chi invece fissa lo sguardo sulla legge perfetta, la legge della libertà, e le resta fedele, non come un ascoltatore smemorato ma come uno che la mette in pratica, questi troverà la sua felicità nel praticarla.</p>
<p class="C1 V26">Se qualcuno pensa di essere religioso, ma non frena la lingua e inganna così il suo cuore, la sua religione è vana.</p>
<p class="C1 V27">Una religione pura e senza macchia davanti a Dio nostro Padre è questa: soccorrere gli orfani e le vedove nelle loro afflizioni e conservarsi puri da questo mondo.</p>
<p class="C2 V1">Fratelli miei, non mescolate a favoritismi personali la vostra fede nel Signore nostro Gesù Cristo, Signore della gloria.</p>
<p class="C2 V2">Supponiamo che entri in una vostra adunanza qualcuno con un anello d'oro al dito, vestito splendidamente, ed entri anche un povero con un vestito logoro.</p>
<p class="C2 V3">Se voi guardate a colui che è vestito splendidamente e gli dite: «Tu siediti qui comodamente», e al povero dite: «Tu mettiti in piedi lì», oppure: «Siediti qui ai piedi del mio sgabello»,</p>
<p class="C2 V4">non fate in voi stessi preferenze e non siete giudici dai giudizi perversi?</p>
<p class="C2 V5">Ascoltate, fratelli miei carissimi: Dio non ha forse scelto i poveri nel mondo per farli ricchi con la fede ed eredi del regno che ha promesso a quelli che lo amano?</p>
<p class="C2 V6">Voi invece avete disprezzato il povero! Non sono forse i ricchi che vi tiranneggiano e vi trascinano davanti ai tribunali?</p>
<p class="C2 V7">Non sono essi che bestemmiano il bel nome che è stato invocato sopra di voi?</p>
<p class="C2 V8">Certo, se adempite il più importante dei comandamenti secondo la Scrittura: amerai il prossimo tuo come te stesso, fate bene;</p>
<p class="C2 V9">ma se fate distinzione di persone, commettete un peccato e siete accusati dalla legge come trasgressori.</p>
<p class="C2 V10">Poiché chiunque osservi tutta la legge, ma la trasgredisca anche in un punto solo, diventa colpevole di tutto;</p>
<p class="C2 V11">infatti colui che ha detto: Non commettere adulterio, ha detto anche: Non uccidere. Ora se tu non commetti adulterio, ma uccidi, ti rendi trasgressore della legge.</p>
<p class="C2 V12">Parlate e agite come persone che devono essere giudicate secondo una legge di libertà, perché</p>
<p class="C2 V13">il giudizio sarà senza misericordia contro chi non avrà usato misericordia; la misericordia invece ha sempre la meglio nel giudizio.</p>
<p class="C2 V14">Che giova, fratelli miei, se uno dice di avere la fede ma non ha le opere? Forse che quella fede può salvarlo?</p>
<p class="C2 V15">Se un fratello o una sorella sono senza vestiti e sprovvisti del cibo quotidiano</p>
<p class="C2 V16">e uno di voi dice loro: «Andatevene in pace, riscaldatevi e saziatevi», ma non date loro il necessario per il corpo, che giova?</p>
<p class="C2 V17">Così anche la fede: se non ha le opere, è morta in se stessa.</p>
<p class="C2 V18">Al contrario uno potrebbe dire: Tu hai la fede ed io ho le opere; mostrami la tua fede senza le opere, ed io con le mie opere ti mostrerò la mia fede.</p>
<p class="C2 V19">Tu credi che c'è un Dio solo? Fai bene; anche i demòni lo credono e tremano!</p>
<p class="C2 V20">Ma vuoi sapere, o insensato, come la fede senza le opere è senza valore?</p>
<p class="C2 V21">Abramo, nostro padre, non fu forse giustificato per le opere, quando offrì Isacco, suo figlio, sull'altare?</p>
<p class="C2 V22">Vedi che la fede cooperava con le opere di lui, e che per le opere quella fede divenne perfetta</p>
<p class="C2 V23">e si compì la Scrittura che dice: E Abramo ebbe fede in Dio e gli fu accreditato a giustizia, e fu chiamato amico di Dio.</p>
<p class="C2 V24">Vedete che l'uomo viene giustificato in base alle opere e non soltanto in base alla fede.</p>
<p class="C2 V25">Così anche Raab, la meretrice, non venne forse giustificata in base alle opere per aver dato ospitalità agli esploratori e averli rimandati per altra via?</p>
<p class="C2 V26">Infatti come il corpo senza lo spirito è morto, così anche la fede senza le opere è morta.</p>
<p class="C3 V1">Fratelli miei, non vi fate maestri in molti, sapendo che noi riceveremo un giudizio più severo,</p>
<p class="C3 V2">poiché tutti quanti manchiamo in molte cose. Se uno non manca nel parlare, è un uomo perfetto, capace di tenere a freno anche tutto il corpo.</p>
<p class="C3 V3">Quando mettiamo il morso in bocca ai cavalli perché ci obbediscano, possiamo dirigere anche tutto il loro corpo.</p>
<p class="C3 V4">Ecco, anche le navi, benché siano così grandi e vengano spinte da venti gagliardi, sono guidate da un piccolissimo timone dovunque vuole chi le manovra.</p>
<p class="C3 V5">Così anche la lingua: è un piccolo membro e può vantarsi di grandi cose. Vedete un piccolo fuoco quale grande foresta può incendiare!</p>
<p class="C3 V6">Anche la lingua è un fuoco, è il mondo dell'iniquità, vive inserita nelle nostre membra e contamina tutto il corpo e incendia il corso della vita, traendo la sua fiamma dalla Geenna.</p>
<p class="C3 V7">Infatti ogni sorta di bestie e di uccelli, di rettili e di esseri marini sono domati e sono stati domati dalla razza umana,</p>
<p class="C3 V8">ma la lingua nessun uomo la può domare: è un male ribelle, è piena di veleno mortale.</p>
<p class="C3 V9">Con essa benediciamo il Signore e Padre e con essa malediciamo gli uomini fatti a somiglianza di Dio.</p>
<p class="C3 V10">È dalla stessa bocca che esce benedizione e maledizione. Non dev'essere così, fratelli miei!</p>
<p class="C3 V11">Forse la sorgente può far sgorgare dallo stesso getto acqua dolce e amara?</p>
<p class="C3 V12">Può forse, miei fratelli, un fico produrre olive o una vite produrre fichi? Neppure una sorgente salata può produrre acqua dolce.</p>
<p class="C3 V13">Chi è saggio e accorto tra voi? Mostri con la buona condotta le sue opere ispirate a saggia mitezza.</p>
<p class="C3 V14">Ma se avete nel vostro cuore gelosia amara e spirito di contesa, non vantatevi e non mentite contro la verità.</p>
<p class="C3 V15">Non è questa la sapienza che viene dall'alto: è terrena, carnale, diabolica;</p>
<p class="C3 V16">poiché dove c'è gelosia e spirito di contesa, c'è disordine e ogni sorta di cattive azioni.</p>
<p class="C3 V17">La sapienza che viene dall'alto invece è anzitutto pura; poi pacifica, mite, arrendevole, piena di misericordia e di buoni frutti, senza parzialità, senza ipocrisia.</p>
<p class="C3 V18">Un frutto di giustizia viene seminato nella pace per coloro che fanno opera di pace.</p>
<p class="C4 V1">Da che cosa derivano le guerre e le liti che sono in mezzo a voi? Non vengono forse dalle vostre passioni che combattono nelle vostre membra?</p>
<p class="C4 V2">Bramate e non riuscite a possedere e uccidete; invidiate e non riuscite ad ottenere, combattete e fate guerra! Non avete perché non chiedete;</p>
<p class="C4 V3">chiedete e non ottenete perché chiedete male, per spendere per i vostri piaceri.</p>
<p class="C4 V4">Gente infedele! Non sapete che amare il mondo è odiare Dio? Chi dunque vuole essere amico del mondo si rende nemico di Dio.</p>
<p class="C4 V5">O forse pensate che la Scrittura dichiari invano: fino alla gelosia ci ama lo Spirito che egli ha fatto abitare in noi?</p>
<p class="C4 V6">Ci dà anzi una grazia più grande; per questo dice: Dio resiste ai superbi; agli umili invece dà la sua grazia.</p>
<p class="C4 V7">Sottomettetevi dunque a Dio; resistete al diavolo, ed egli fuggirà da voi.</p>
<p class="C4 V8">Avvicinatevi a Dio ed egli si avvicinerà a voi. Purificate le vostre mani, o peccatori, e santificate i vostri cuori, o irresoluti.</p>
<p class="C4 V9">Gemete sulla vostra miseria, fate lutto e piangete; il vostro riso si muti in lutto e la vostra allegria in tristezza.</p>
<p class="C4 V10">Umiliatevi davanti al Signore ed egli vi esalterà.</p>
<p class="C4 V11">Non sparlate gli uni degli altri, fratelli. Chi sparla del fratello o giudica il fratello, parla contro la legge e giudica la legge. E se tu giudichi la legge non sei più uno che osserva la legge, ma uno che la giudica.</p>
<p class="C4 V12">Ora, uno solo è legislatore e giudice, Colui che può salvare e rovinare; ma chi sei tu che ti fai giudice del tuo prossimo?</p>
<p class="C4 V13">E ora a voi, che dite: «Oggi o domani andremo nella tal città e vi passeremo un anno e faremo affari e guadagni»,</p>
<p class="C4 V14">mentre non sapete cosa sarà domani! Ma che è mai la vostra vita? Siete come vapore che appare per un istante e poi scompare.</p>
<p class="C4 V15">Dovreste dire invece: Se il Signore vorrà, vivremo e faremo questo o quello.</p>
<p class="C4 V16">Ora invece vi vantate nella vostra arroganza; ogni vanto di questo genere è iniquo.</p>
<p class="C4 V17">Chi dunque sa fare il bene e non lo compie, commette peccato.</p>
<p class="C5 V1">E ora a voi, ricchi: piangete e gridate per le sciagure che vi sovrastano!</p>
<p class="C5 V2">Le vostre ricchezze sono imputridite,</p>
<p class="C5 V3">le vostre vesti sono state divorate dalle tarme; il vostro oro e il vostro argento sono consumati dalla ruggine, la loro ruggine si leverà a testimonianza contro di voi e divorerà le vostre carni come un fuoco. Avete accumulato tesori per gli ultimi giorni!</p>
<p class="C5 V4">Ecco, il salario da voi defraudato ai lavoratori che hanno mietuto le vostre terre grida; e le proteste dei mietitori sono giunte alle orecchie del Signore degli eserciti.</p>
<p class="C5 V5">Avete gozzovigliato sulla terra e vi siete saziati di piaceri, vi siete ingrassati per il giorno della strage.</p>
<p class="C5 V6">Avete condannato e ucciso il giusto ed egli non può opporre resistenza.</p>
<p class="C5 V7">Siate dunque pazienti, fratelli, fino alla venuta del Signore. Guardate l'agricoltore: egli aspetta pazientemente il prezioso frutto della terra finché abbia ricevuto le piogge d'autunno e le piogge di primavera.</p>
<p class="C5 V8">Siate pazienti anche voi, rinfrancate i vostri cuori, perché la venuta del Signore è vicina.</p>
<p class="C5 V9">Non lamentatevi, fratelli, gli uni degli altri, per non essere giudicati; ecco, il giudice è alle porte.</p>
<p class="C5 V10">Prendete, o fratelli, a modello di sopportazione e di pazienza i profeti che parlano nel nome del Signore.</p>
<p class="C5 V11">Ecco, noi chiamiamo beati quelli che hanno sopportato con pazienza. Avete udito parlare della pazienza di Giobbe e conoscete la sorte finale che gli riserbò il Signore, perché il Signore è ricco di misericordia e di compassione.</p>
<p class="C5 V12">Soprattutto, fratelli miei, non giurate, né per il cielo, né per la terra, né per qualsiasi altra cosa; ma il vostro «sì» sia sì, e il vostro «no» no, per non incorrere nella condanna.</p>
<p class="C5 V13">Chi tra voi è nel dolore, preghi; chi è nella gioia salmeggi.</p>
<p class="C5 V14">Chi è malato, chiami a sé i presbiteri della Chiesa e preghino su di lui, dopo averlo unto con olio, nel nome del Signore.</p>
<p class="C5 V15">E la preghiera fatta con fede salverà il malato: il Signore lo rialzerà e se ha commesso peccati, gli saranno perdonati.</p>
<p class="C5 V16">Confessate perciò i vostri peccati gli uni agli altri e pregate gli uni per gli altri per essere guariti. Molto vale la preghiera del giusto fatta con insistenza.</p>
<p class="C5 V17">Elia era un uomo della nostra stessa natura: pregò intensamente che non piovesse e non piovve sulla terra per tre anni e sei mesi.</p>
<p class="C5 V18">Poi pregò di nuovo e il cielo diede la pioggia e la terra produsse il suo frutto.</p>
<p class="C5 V19">Fratelli miei, se uno di voi si allontana dalla verità e un altro ve lo riconduce,</p>
<p class="C5 V20">costui sappia che chi riconduce un peccatore dalla sua via di errore, salverà la sua anima dalla morte e coprirà una moltitudine di peccati.</p>
</div>
</div>
<div class="edizione DIODATI">
<div class="libro Gc">
<p class="CCAPITOLO VVERSO">TESTO</p>
<p class="C1 V1">Giacomo, servo di Dio e del Signore Gesú Cristo, alle dodici tribú che sono disperse nel mondo: salute.</p>
<p class="C1 V2">Considerate una grande gioia, fratelli miei, quando vi trovate di fronte a prove di vario genere,</p>
<p class="C1 V3">sapendo che la prova della vostra fede produce costanza.</p>
<p class="C1 V4">E la costanza compia in voi un'opera perfetta, affinché siate perfetti e completi, in nulla mancanti.</p>
<p class="C1 V5">Ma se qualcuno di voi manca di sapienza, la chieda a Dio che dona a tutti liberamente senza rimproverare, e gli sarà data.</p>
<p class="C1 V6">Ma la chieda con fede senza dubitare, perché chi dubita è simile all'onda del mare, agitata dal vento e spinta qua e là.</p>
<p class="C1 V7">Non pensi infatti un tal uomo di ricevere qualcosa dal Signore,</p>
<p class="C1 V8">perché è un uomo dal cuore doppio instabile in tutte le sue vie.</p>
<p class="C1 V9">Or il fratello di umili condizioni si glori della sua elevazione,</p>
<p class="C1 V10">e il ricco del suo abbassamento, perché passerà come un fiore di erba.</p>
<p class="C1 V11">Infatti, come si leva il sole col suo calore ardente e fa seccare l'erba, e il suo fiore cade e la bellezza del suo aspetto perisce, cosí anche il ricco appassirà nelle sue imprese.</p>
<p class="C1 V12">Beato l'uomo che persevera nella prova, perché, uscendone approvato, riceverà la corona della vita, che il Signore ha promesso a coloro che l'amano.</p>
<p class="C1 V13">Nessuno, quando è tentato dica: «Io sono tentato da Dio», perché Dio non può essere tentato dal male, ed egli stesso non tenta nessuno.</p>
<p class="C1 V14">Ciascuno invece è tentato quando è trascinato e adescato dalla propria concupiscenza.</p>
<p class="C1 V15">Poi quando la concupiscenza ha concepito, partorisce il peccato e il peccato, quando è consumato, genera la morte.</p>
<p class="C1 V16">Non lasciatevi ingannare, fratelli miei carissimi;</p>
<p class="C1 V17">ogni buona donazione e ogni dono perfetto vengono dall'alto e discendono dal Padre dei lumi, presso il quale non vi è mutamento né ombra di rivolgimento.</p>
<p class="C1 V18">Egli ci ha generati di sua volontà mediante la parola di verità, affinché siamo in certo modo le primizie delle sue creature.</p>
<p class="C1 V19">Perciò, fratelli miei carissimi, sia ogni uomo pronto ad ascoltare, lento a parlare e lento all'ira,</p>
<p class="C1 V20">perché l'ira dell'uomo non promuove la giustizia di Dio.</p>
<p class="C1 V21">Perciò, deposta a ogni lordura e residuo di malizia, ricevete con mansuetudine la parola piantata in voi, la quale può salvare le anime vostre.</p>
<p class="C1 V22">E siate facitori della parola e non uditori soltanto, ingannando voi stessi.</p>
<p class="C1 V23">Poiché, se uno è uditore della parola e non facitore, è simile a un uomo che osserva la sua faccia naturale in uno specchio;</p>
<p class="C1 V24">egli osserva se stesso e poi se ne va, dimenticando subito com'era.</p>
<p class="C1 V25">Ma chi esamina attentamente la legge perfetta, che è la legge della libertà, e persevera in essa, non essendo un uditore dimentichevole ma un facitore dell'opera, costui sarà beato nel suo operare.</p>
<p class="C1 V26">Se qualcuno fra voi pensa di essere religioso, ma non tiene a freno la sua lingua, certamente egli inganna il suo cuore, la religione di quel tale è vana.</p>
<p class="C1 V27">La religione pura e senza macchia davanti a Dio e Padre è questa: soccorrere gli orfani e le vedove nelle loro afflizioni e conservarsi puro dal mondo.</p>
<p class="C2 V1">Fratelli miei, non associate favoritismi personali alla fede del nostro Signore Gesú Cristo, il Signore della gloria.</p>
<p class="C2 V2">Se nella vostra assemblea, infatti, entra un uomo con un anello d'oro, vestito splendidamente, ed entra anche un povero con un vestito sporco,</p>
<p class="C2 V3">e voi avete un particolare riguardo a colui che porta la veste splendida e gli dite: «Tu siediti qui in un bel posto», e al povero dite: «Tu stattene là in piedi», oppure: «Siediti qui vicino al mio sgabello»,</p>
<p class="C2 V4">non avete fatto una discriminazione fra voi stessi, divenendo cosí giudici dai ragionamenti malvagi?</p>
<p class="C2 V5">Ascoltate, fratelli miei carissimi, non ha Dio scelto i poveri del mondo, perché siano ricchi in fede ed eredi del regno che egli ha promesso a coloro che lo amano?</p>
<p class="C2 V6">Ma voi avete disonorato il povero! Non sono forse i ricchi quelli che vi tiranneggiano? Non sono essi quelli che vi trascinano davanti ai tribunali?</p>
<p class="C2 V7">Non sono essi quelli che bestemmiano il glorioso nome che è stato invocato su di voi?</p>
<p class="C2 V8">Se veramente adempite la legge regale secondo la Scrittura: «Ama il tuo prossimo come te stesso», fate bene;</p>
<p class="C2 V9">ma se usate favoritismi personali, commettete peccato e siete condannati dalla legge come trasgressori.</p>
<p class="C2 V10">Chiunque infatti osserva tutta la legge, ma viene meno in un sol punto, è colpevole su tutti i punti.</p>
<p class="C2 V11">Difatti, colui che ha detto: «Non commettere adulterio», ha anche detto: «Non uccidere». Per cui se tu non commetti adulterio ma uccidi, sei trasgressore della legge.</p>
<p class="C2 V12">Parlate quindi e agite come se doveste essere giudicati dalla legge della libertà,</p>
<p class="C2 V13">perché il giudizio sarà senza misericordia contro chi non ha usato misericordia; e la misericordia trionfa sul giudizio.</p>
<p class="C2 V14">A che giova, fratelli miei, se uno dice di aver fede ma non ha opere? Può la fede salvarlo?</p>
<p class="C2 V15">Or, se un fratello o una sorella sono nudi e mancano del cibo quotidiano,</p>
<p class="C2 V16">e qualcuno di voi dice loro: «Andatevene in pace, scaldatevi e saziatevi», ma non date loro le cose di cui hanno bisogno per il corpo, a che giova?</p>
<p class="C2 V17">Cosí è pure della fede; se non ha le opere, per se stessa è morta.</p>
<p class="C2 V18">Ma qualcuno dirà: «Tu hai la fede, e io ho le opere»; mostrami la tua fede senza le tue opere e io ti mostrerò la mia fede con le mie opere.</p>
<p class="C2 V19">Tu credi che c'è un solo Dio. Fai bene; anche i demoni credono e tremano.</p>
<p class="C2 V20">Ma vuoi renderti conto, o insensato, che la fede senza le opere è morta?</p>
<p class="C2 V21">Abrahamo, nostro padre, non fu forse giustificato per mezzo delle opere quando offrí il proprio figlio Isacco sull'altare?</p>
<p class="C2 V22">Tu vedi che la fede operava insieme alle opere di lui, e che per mezzo delle opere la fede fu resa perfetta.</p>
<p class="C2 V23">Cosí si adempí la Scrittura, che dice: «Or Abrahamo credette a Dio, e ciò gli fu imputato a giustizia»; e fu chiamato amico di Dio.</p>
<p class="C2 V24">Perciò vedete che l'uomo è giustificato per le opere e non per fede soltanto.</p>
<p class="C2 V25">Similmente anche Rahab, la prostituta, non fu essa giustificata per le opere quando accolse i messi e li rimandò per un'altra strada?</p>
<p class="C2 V26">Infatti, come il corpo senza lo spirito è morto, cosí anche la fede senza le opere è morta.</p>
<p class="C3 V1">Fratelli miei, non siate in molti a far da maestri, sapendo che ne riceveremo un piú severo giudizio,</p>
<p class="C3 V2">poiché tutti manchiamo in molte cose. Se uno non sbaglia nel parlare, è un uomo perfetto, ed è pure capace di tenere a freno tutto il corpo.</p>
<p class="C3 V3">Ecco noi mettiamo il freno nella bocca dei cavalli, perché ci ubbidiscano, e cosí possiamo guidare tutto il loro corpo.</p>
<p class="C3 V4">Ecco, anche le navi, benché siano tanto grandi e siano spinte da forti venti, sono guidate da un piccolissimo timone dovunque vuole il timoniere.</p>
<p class="C3 V5">Cosí anche la lingua è un piccolo membro, ma si vanta di grandi cose. Considerate come un piccolo fuoco incendi una grande foresta!</p>
<p class="C3 V6">Anche la lingua è un fuoco, è il mondo dell'iniquità. Posta com'è fra le nostre membra, la lingua contamina tutto il corpo, infiamma il corso della vita ed è infiammata dalla Geenna.</p>
<p class="C3 V7">Infatti ogni sorta di bestie, di uccelli, di rettili e di animali marini può essere domata, ed è stata domata dalla razza umana,</p>
<p class="C3 V8">ma la lingua nessun uomo la può domare; è un male che non si può frenare, è piena di veleno mortifero.</p>
<p class="C3 V9">Con essa benediciamo Dio e Padre, e con essa malediciamo gli uomini che sono fatti a somiglianza di Dio.</p>
<p class="C3 V10">Dalla stessa bocca esce benedizione e maledizione. Fratelli miei, le cose non devono andare cosí.</p>
<p class="C3 V11">La fonte emette forse dalla stessa apertura il dolce e l'amaro?</p>
<p class="C3 V12">Può fratelli miei un fico produrre olive, o una vite fichi? Cosí nessuna fonte può dare acqua salata e acqua dolce.</p>
<p class="C3 V13">Chi è savio e intelligente fra voi? Mostri con la buona condotta le sue opere fatte con mansuetudine di sapienza.</p>
<p class="C3 V14">Ma se nel vostro cuore avete amara gelosia e spirito di contesa, non vantatevi e non mentite contro la verità.</p>
<p class="C3 V15">Questa non è la sapienza che discende dall'alto, ma è terrena, animale e diabolica.</p>
<p class="C3 V16">Dove infatti c'è invidia e contesa, lí c'è turbamento ed ogni sorta di opere malvagie.</p>
<p class="C3 V17">Ma la sapienza che viene dall'alto prima di tutto è pura, poi pacifica, mite, docile, piena di misericordia e di frutti buoni, senza parzialità e senza ipocrisia.</p>
<p class="C3 V18">Or il frutto della giustizia si semina nella pace per quelli che si adoperano alla pace.</p>
<p class="C4 V1">Da dove vengono le guerre e le contese fra voi? Non provengono forse dalle passioni che guerreggiano nelle vostre membra?</p>
<p class="C4 V2">Voi desiderate e non avete, voi uccidete e portate invidia, e non riuscite ad ottenere; voi litigate e combattete, e non avete, perché non domandate.</p>
<p class="C4 V3">Voi domandate e non ricevete, perché domandate male per spendere nei vostri piaceri.</p>
<p class="C4 V4">Adulteri e adultere, non sapete che l'amicizia del mondo è inimicizia contro Dio? Chi dunque vuole essere amico del mondo si rende nemico di Dio.</p>
<p class="C4 V5">Pensate che la Scrittura dica invano: «Lo Spirito che abita in noi ci brama fino alla gelosia»?</p>
<p class="C4 V6">Ma egli dà una grazia ancor piú grande; perciò dice: «Dio resiste ai superbi e dà grazia agli umili»</p>
<p class="C4 V7">Sottomettetevi dunque a Dio, resistete al diavolo ed egli fuggirà da voi.</p>
<p class="C4 V8">Avvicinatevi a Dio ed egli si avvicinerà a voi; nettate le vostre mani, o peccatori; e purificate i vostri cuori, o voi dal cuore doppio!</p>
<p class="C4 V9">Affliggetevi, fate cordoglio e piangete; il vostro riso si cambi in duolo e la vostra gioia in tristezza.</p>
<p class="C4 V10">Umiliatevi davanti al Signore, ed egli vi innalzerà.</p>
<p class="C4 V11">Non parlate gli uni contro gli altri, fratelli; chi parla contro il fratello e giudica il proprio fratello, parla contro la legge e giudica la legge; ora se giudichi la legge, tu non sei un esecutore della legge, ma un giudice.</p>
<p class="C4 V12">C'è un solo Legislatore, che può salvare e mandare in perdizione, ma tu chi sei, che giudichi un altro?</p>
<p class="C4 V13">E ora a voi che dite: «Oggi o domani andremo nella tale città, e vi dimoreremo un anno, commerceremo e guadagneremo»,</p>
<p class="C4 V14">mentre non sapete ciò che accadrà l'indomani. Cos'è infatti la vostra vita? In verità essa è un vapore che appare per un po' di tempo, e poi svanisce.</p>
<p class="C4 V15">Dovreste invece dire: «Se piace al Signore e se saremo in vita, noi faremo questo o quello».</p>
<p class="C4 V16">Voi invece vi vantate nella vostra arroganza; ogni vanto di questo genere è cattivo.</p>
<p class="C4 V17">Chi dunque sa fare il bene e non lo fa, commette peccato.</p>
<p class="C5 V1">E ora a voi ricchi: piangete e urlate per le sciagure che stanno per cadervi addosso.</p>
<p class="C5 V2">Le vostre ricchezze sono marcite e i vostri vestiti sono rosi dalle tarme.</p>
<p class="C5 V3">Il vostro oro e il vostro argento sono arrugginiti, e la loro ruggine sarà una testimonianza contro di voi e divorerà le vostre carni come un fuoco; avete accumulato tesori negli ultimi giorni.</p>
<p class="C5 V4">Ecco, il salario da voi defraudato agli operai che hanno mietuto i vostri campi grida, e le grida di coloro che hanno mietuto sono giunte agli orecchi del Signore degli eserciti.</p>
<p class="C5 V5">Sulla terra siete vissuti nelle delizie e morbidezze, avete pasciuto i vostri cuori come per il giorno della strage.</p>
<p class="C5 V6">Avete condannato e ucciso il giusto, che non vi oppone resistenza.</p>
<p class="C5 V7">Or dunque, fratelli, siate pazienti fino alla venuta del Signore; guardate come l'agricoltore aspetta il prezioso frutto della terra con pazienza, finché abbia ricevuto la pioggia della prima e dell'ultima stagione,</p>
<p class="C5 V8">Siate pazienti anche voi; rinfrancate i vostri cuori, perché la venuta del Signore è vicina.</p>
<p class="C5 V9">Non lamentatevi gli uni degli altri, fratelli, affinché non siate giudicati; ecco, il giudice è alle porte.</p>
<p class="C5 V10">Fratelli miei, prendete come modello di sofferenza e di pazienza i profeti, che hanno parlato nel nome del Signore.</p>
<p class="C5 V11">Ecco, noi proclamiamo beati coloro che hanno perseverato; avete udito parlare della pazienza di Giobbe, e avete visto la sorte finale che il Signore gli riserbò, poiché il Signore è pieno di misericordia e di compassione.</p>
<p class="C5 V12">Ora prima di tutto, fratelli miei, non giurate né per il cielo né per la terra né fate alcun altro giuramento; ma sia il vostro «sí», «sí» e il «no», «no», per non cadere sotto il giudizio.</p>
<p class="C5 V13">C'è qualcuno di voi sofferente? Preghi. C'è qualcuno d'animo lieto? Canti inni di lode.</p>
<p class="C5 V14">Qualcuno di voi è infermo? Chiami gli anziani, della chiesa, ed essi preghino su di lui, ungendolo di olio nel nome del Signore,</p>
<p class="C5 V15">e la preghiera della fede salverà il malato e il Signore lo risanerà, e se ha commesso dei peccati, gli saranno perdonati.</p>
<p class="C5 V16">Confessate i vostri falli gli uni agli altri e pregate gli uni per gli altri, affinché siate guariti; molto può la preghiera del giusto, fatta con efficacia.</p>
<p class="C5 V17">Elia era un uomo sottoposto alle stesse nostre passioni, eppure pregò intensamente che non piovesse, e non piovve sulla terra per tre anni e sei mesi.</p>
<p class="C5 V18">Poi pregò di nuovo, e il cielo diede la pioggia e la terra produsse il suo frutto.</p>
<p class="C5 V19">Fratelli, se uno di voi si svia dalla verità e qualcuno lo converte</p>
<p class="C5 V20">sappia costui che chi allontana un peccatore dall'errore della sua via, salverà un'anima dalla morte e coprirà una moltitudine di peccati.</p>
</div>
</div>
<div class="edizione RIVEDUTA">
<div class="libro Gc">
<p class="CCAPITOLO VVERSO">TESTO</p>
<p class="C1 V1">Giacomo, servo di Dio e del Signore Gesù Cristo alle dodici tribù che sono disperse nel mondo: salute.</p>
<p class="C1 V2">Fratelli miei, considerate una grande gioia quando venite a trovarvi in prove svariate,</p>
<p class="C1 V3">sapendo che la prova della vostra fede produce costanza.</p>
<p class="C1 V4">E la costanza compia pienamente l'opera sua in voi, perché siate perfetti e completi, di nulla mancanti.</p>
<p class="C1 V5">Se poi qualcuno di voi manca di saggezza, la chieda a Dio che dona a tutti generosamente senza rinfacciare, e gli sarà data.</p>
<p class="C1 V6">Ma la chieda con fede, senza dubitare; perché chi dubita rassomiglia a un'onda del mare, agitata dal vento e spinta qua e là.</p>
<p class="C1 V7">Un tale uomo non pensi di ricevere qualcosa dal Signore,</p>
<p class="C1 V8">perché è di animo doppio, instabile in tutte le sue vie.</p>
<p class="C1 V9">Il fratello di umile condizione sia fiero della sua elevazione;</p>
<p class="C1 V10">e il ricco, della sua umiliazione, perché passerà come il fiore dell'erba.</p>
<p class="C1 V11">Infatti il sole sorge con il suo calore ardente e fa seccare l'erba, e il suo fiore cade e la sua bella apparenza svanisce; anche il ricco appassirà così nelle sue imprese.</p>
<p class="C1 V12">Beato l'uomo che sopporta la prova; perché, dopo averla superata, riceverà la corona della vita, che il Signore ha promessa a quelli che lo amano.</p>
<p class="C1 V13">Nessuno, quand'è tentato, dica: «Sono tentato da Dio»; perché Dio non può essere tentato dal male, ed egli stesso non tenta nessuno;</p>
<p class="C1 V14">invece ognuno è tentato dalla propria concupiscenza che lo attrae e lo seduce.</p>
<p class="C1 V15">Poi la concupiscenza, quando ha concepito, partorisce il peccato; e il peccato, quando è compiuto, produce la morte.</p>
<p class="C1 V16">Non v'ingannate, fratelli miei carissimi;</p>
<p class="C1 V17">ogni cosa buona e ogni dono perfetto vengono dall'alto e discendono dal Padre degli astri luminosi presso il quale non c'è variazione né ombra di mutamento.</p>
<p class="C1 V18">Egli ha voluto generarci secondo la sua volontà mediante la parola di verità, affinché in qualche modo siamo le primizie delle sue creature.</p>
<p class="C1 V19">Sappiate questo, fratelli miei carissimi: che ogni uomo sia pronto ad ascoltare, lento a parlare, lento all'ira;</p>
<p class="C1 V20">perché l'ira dell'uomo non compie la giustizia di Dio.</p>
<p class="C1 V21">Perciò, deposta ogni impurità e residuo di malizia, ricevete con dolcezza la parola che è stata piantata in voi, e che può salvare le anime vostre.</p>
<p class="C1 V22">Ma mettete in pratica la parola e non ascoltatela soltanto, illudendo voi stessi.</p>
<p class="C1 V23">Perché, se uno è ascoltatore della parola e non esecutore, è simile a un uomo che guarda la sua faccia naturale in uno specchio;</p>
<p class="C1 V24">e quando si è guardato se ne va, e subito dimentica com'era.</p>
<p class="C1 V25">Ma chi guarda attentamente nella legge perfetta, cioè nella legge della libertà, e in essa persevera, non sarà un ascoltatore smemorato ma uno che la mette in pratica; egli sarà felice nel suo operare.</p>
<p class="C1 V26">Se uno pensa di essere religioso, ma poi non tiene a freno la sua lingua e inganna sé stesso, la sua religione è vana.</p>
<p class="C1 V27">La religione pura e senza macchia davanti a Dio e Padre è questa: soccorrere gli orfani e le vedove nelle loro afflizioni, e conservarsi puri dal mondo.</p>
<p class="C2 V1">Fratelli miei, la vostra fede nel nostro Signore Gesù Cristo, il Signore della gloria, sia immune da favoritismi.</p>
<p class="C2 V2">Infatti, se nella vostra adunanza entra un uomo con un anello d'oro, vestito splendidamente, e vi entra pure un povero vestito malamente,</p>
<p class="C2 V3">e voi avete riguardo a quello che veste elegantemente e gli dite: «Tu, siedi qui al posto d'onore»; e al povero dite: «Tu, stattene là in piedi», o «siedi in terra accanto al mio sgabello»,</p>
<p class="C2 V4">non state forse usando un trattamento diverso e giudicando in base a ragionamenti ingiusti?</p>
<p class="C2 V5">Ascoltate, fratelli miei carissimi: Dio non ha forse scelto quelli che sono poveri secondo il mondo perché siano ricchi in fede ed eredi del regno che ha promesso a quelli che lo amano?</p>
<p class="C2 V6">Voi invece avete disprezzato il povero! Non sono forse i ricchi quelli che vi opprimono e vi trascinano davanti ai tribunali?</p>
<p class="C2 V7">Non sono essi quelli che bestemmiano il buon nome che è stato invocato su di voi?</p>
<p class="C2 V8">Certo, se adempite la legge come dice la Scrittura: «Ama il tuo prossimo come te stesso», fate bene;</p>
<p class="C2 V9">ma se avete riguardi personali, voi commettete un peccato e siete condannati dalla legge quali trasgressori.</p>
<p class="C2 V10">Chiunque infatti osserva tutta la legge, ma la trasgredisce in un punto solo, si rende colpevole su tutti i punti.</p>
<p class="C2 V11">Poiché colui che ha detto: «Non commettere adulterio», ha detto anche: «Non uccidere». Quindi, se tu non commetti adulterio ma uccidi, sei trasgressore della legge.</p>
<p class="C2 V12">Parlate e agite come persone che devono essere giudicate secondo la legge di libertà.</p>
<p class="C2 V13">Perché il giudizio è senza misericordia contro chi non ha usato misericordia. La misericordia invece trionfa sul giudizio.</p>
<p class="C2 V14">A che serve, fratelli miei, se uno dice di aver fede ma non ha opere? Può la fede salvarlo?</p>
<p class="C2 V15">Se un fratello o una sorella non hanno vestiti e mancano del cibo quotidiano,</p>
<p class="C2 V16">e uno di voi dice loro: «Andate in pace, scaldatevi e saziatevi», ma non date loro le cose necessarie al corpo, a che cosa serve?</p>
<p class="C2 V17">Così è della fede; se non ha opere, è per sé stessa morta.</p>
<p class="C2 V18">Anzi uno piuttosto dirà: «Tu hai la fede, e io ho le opere; mostrami la tua fede senza le tue opere, e io con le mie opere ti mostrerò la mia fede».</p>
<p class="C2 V19">Tu credi che c'è un solo Dio, e fai bene; anche i demòni lo credono e tremano.</p>
<p class="C2 V20">Insensato! Vuoi renderti conto che la fede senza le opere non ha valore?</p>
<p class="C2 V21">Abraamo, nostro padre, non fu forse giustificato per le opere quando offrì suo figlio Isacco sull'altare?</p>
<p class="C2 V22">Tu vedi che la fede agiva insieme alle sue opere e che per le opere la fede fu resa completa;</p>
<p class="C2 V23">così fu adempiuta la Scrittura che dice: «Abraamo credette a Dio, e ciò gli fu messo in conto come giustizia»; e fu chiamato amico di Dio.</p>
<p class="C2 V24">Dunque vedete che l'uomo è giustificato per opere, e non per fede soltanto.</p>
<p class="C2 V25">E così Raab, la prostituta, non fu anche lei giustificata per le opere quando accolse gli inviati e li fece ripartire per un'altra strada?</p>
<p class="C2 V26">Infatti, come il corpo senza lo spirito è morto, così anche la fede senza le opere è morta.</p>
<p class="C3 V1">Fratelli miei, non siate in molti a far da maestri, sapendo che ne subiremo un più severo giudizio,</p>
<p class="C3 V2">poiché manchiamo tutti in molte cose. Se uno non sbaglia nel parlare è un uomo perfetto, capace di tenere a freno anche tutto il corpo.</p>
<p class="C3 V3">Se mettiamo il freno in bocca ai cavalli perché ci ubbidiscano, noi possiamo guidare anche tutto il loro corpo.</p>
<p class="C3 V4">Ecco, anche le navi, benché siano così grandi e siano spinte da venti impetuosi, sono guidate da un piccolo timone, dovunque vuole il timoniere.</p>
<p class="C3 V5">Così anche la lingua è un piccolo membro, eppure si vanta di grandi cose. Osservate: un piccolo fuoco può incendiare una grande foresta!</p>
<p class="C3 V6">Anche la lingua è un fuoco, è il mondo dell'iniquità. Posta com'è fra le nostre membra, contamina tutto il corpo e, infiammata dalla geenna, dà fuoco al ciclo della vita.</p>
<p class="C3 V7">Ogni specie di bestie, uccelli, rettili e animali marini si può domare, ed è stata domata dalla razza umana;</p>
<p class="C3 V8">ma la lingua, nessun uomo la può domare; è un male continuo, è piena di veleno mortale.</p>
<p class="C3 V9">Con essa benediciamo il Signore e Padre; e con essa malediciamo gli uomini che sono fatti a somiglianza di Dio.</p>
<p class="C3 V10">Dalla medesima bocca escono benedizioni e maledizioni. Fratelli miei, non dev'essere così.</p>
<p class="C3 V11">La sorgente getta forse dalla medesima apertura il dolce e l'amaro?</p>
<p class="C3 V12">Può forse, fratelli miei, un fico produrre olive, o una vite fichi? Neppure una sorgente salata può dare acqua dolce.</p>
<p class="C3 V13">Chi fra voi è saggio e intelligente? Mostri con la buona condotta le sue opere compiute con mansuetudine e saggezza.</p>
<p class="C3 V14">Ma se avete nel vostro cuore amara gelosia e spirito di contesa, non vi vantate e non mentite contro la verità.</p>
<p class="C3 V15">Questa non è la saggezza che scende dall'alto; ma è terrena, animale e diabolica.</p>
<p class="C3 V16">Infatti dove c'è invidia e contesa, c'è disordine e ogni cattiva azione.</p>
<p class="C3 V17">La saggezza che viene dall'alto, anzitutto è pura; poi pacifica, mite, conciliante, piena di misericordia e di buoni frutti, imparziale, senza ipocrisia.</p>
<p class="C3 V18">Il frutto della giustizia si semina nella pace per coloro che si adoperano per la pace.</p>
<p class="C4 V1">Da dove vengono le guerre e le contese tra di voi? Non derivano forse dalle passioni che si agitano nelle vostre membra?</p>
<p class="C4 V2">Voi bramate e non avete; voi uccidete e invidiate e non potete ottenere; voi litigate e fate la guerra; non avete, perché non domandate;</p>
<p class="C4 V3">domandate e non ricevete, perché domandate male per spendere nei vostri piaceri.</p>
<p class="C4 V4">O gente adultera, non sapete che l'amicizia del mondo è inimicizia verso Dio? Chi dunque vuol essere amico del mondo si rende nemico di Dio.</p>
<p class="C4 V5">Oppure pensate che la Scrittura dichiari invano che: «Lo Spirito che egli ha fatto abitare in noi ci brama fino alla gelosia»?</p>
<p class="C4 V6">Anzi, egli ci accorda una grazia maggiore; perciò la Scrittura dice: «Dio resiste ai superbi e dà grazia agli umili».</p>
<p class="C4 V7">Sottomettetevi dunque a Dio; ma resistete al diavolo, ed egli fuggirà da voi.</p>
<p class="C4 V8">Avvicinatevi a Dio, ed egli si avvicinerà a voi. Pulite le vostre mani, o peccatori; e purificate i vostri cuori, o doppi d'animo!</p>
<p class="C4 V9">Siate afflitti, fate cordoglio e piangete! Sia il vostro riso convertito in lutto, e la vostra allegria in tristezza!</p>
<p class="C4 V10">Umiliatevi davanti al Signore, ed egli v'innalzerà.</p>
<p class="C4 V11">Non sparlate gli uni degli altri, fratelli. Chi dice male del fratello, o chi giudica il fratello, parla male della legge e giudica la legge. Ora, se tu giudichi la legge, non sei uno che la mette in pratica, ma un giudice.</p>
<p class="C4 V12">Uno soltanto è legislatore e giudice, colui che può salvare e perdere; ma tu chi sei, che giudichi il tuo prossimo?</p>
<p class="C4 V13">E ora a voi che dite: «Oggi o domani andremo nella tale città, vi staremo un anno, trafficheremo e guadagneremo»;</p>
<p class="C4 V14">mentre non sapete quel che succederà domani! Che cos'è infatti la vostra vita? Siete un vapore che appare per un istante e poi svanisce.</p>
<p class="C4 V15">Dovreste dire invece: «Se Dio vuole, saremo in vita e faremo questo o quest'altro».</p>
<p class="C4 V16">Invece voi vi vantate con la vostra arroganza. Un tale vanto è cattivo.</p>
<p class="C4 V17">Chi dunque sa fare il bene e non lo fa, commette peccato.</p>
<p class="C5 V1">A voi ora, o ricchi! Piangete e urlate per le calamità che stanno per venirvi addosso!</p>
<p class="C5 V2">Le vostre ricchezze sono marcite e le vostre vesti sono tarlate.</p>
<p class="C5 V3">Il vostro oro e il vostro argento sono arrugginiti, e la loro ruggine sarà una testimonianza contro di voi e divorerà le vostre carni come un fuoco. Avete accumulato tesori negli ultimi giorni.</p>
<p class="C5 V4">Ecco, il salario da voi frodato ai lavoratori che hanno mietuto i vostri campi, grida; e le grida di quelli che hanno mietuto sono giunte agli orecchi del Signore degli eserciti.</p>
<p class="C5 V5">Sulla terra siete vissuti sfarzosamente e nelle baldorie sfrenate; avete impinguato i vostri cuori in tempo di strage.</p>
<p class="C5 V6">Avete condannato, avete ucciso il giusto. Egli non vi oppone resistenza.</p>
<p class="C5 V7">Siate dunque pazienti, fratelli, fino alla venuta del Signore. Osservate come l'agricoltore aspetta il frutto prezioso della terra pazientando, finché esso abbia ricevuto la pioggia della prima e dell'ultima stagione.</p>
<p class="C5 V8">Siate pazienti anche voi; fortificate i vostri cuori, perché la venuta del Signore è vicina.</p>
<p class="C5 V9">Fratelli, non lamentatevi gli uni degli altri, affinché non siate giudicati; ecco, il giudice è alla porta.</p>
<p class="C5 V10">Prendete, fratelli, come modello di sopportazione e di pazienza i profeti che hanno parlato nel nome del Signore.</p>
<p class="C5 V11">Ecco, noi definiamo felici quelli che hanno sofferto pazientemente. Avete udito parlare della costanza di Giobbe, e conoscete la sorte finale che gli riserbò il Signore, perché il Signore è pieno di compassione e misericordioso.</p>
<p class="C5 V12">Soprattutto, fratelli miei, non giurate né per il cielo, né per la terra, né con altro giuramento; ma il vostro sì, sia sì, e il vostro no, sia no, affinché non cadiate sotto il giudizio.</p>
<p class="C5 V13">C'è tra di voi qualcuno che soffre? Preghi. C'è qualcuno d'animo lieto? Canti degli inni.</p>
<p class="C5 V14">C'è qualcuno che è malato? Chiami gli anziani della chiesa ed essi preghino per lui, ungendolo d'olio nel nome del Signore:</p>
<p class="C5 V15">la preghiera della fede salverà il malato e il Signore lo ristabilirà; se egli ha commesso dei peccati, gli saranno perdonati.</p>
<p class="C5 V16">Confessate dunque i vostri peccati gli uni agli altri, pregate gli uni per gli altri affinché siate guariti; la preghiera del giusto ha una grande efficacia.</p>
<p class="C5 V17">Elia era un uomo sottoposto alle nostre stesse passioni, e pregò intensamente che non piovesse e non piovve sulla terra per tre anni e sei mesi.</p>
<p class="C5 V18">Pregò di nuovo, e il cielo diede la pioggia, e la terra produsse il suo frutto.</p>
<p class="C5 V19">Fratelli miei, se qualcuno tra di voi si svia dalla verità e uno lo riconduce indietro,</p>
<p class="C5 V20">costui sappia che chi avrà riportato indietro un peccatore dall'errore della sua via salverà l'anima del peccatore dalla morte e coprirà una gran quantità di peccati.</p>
</div>
</div>
<div class="edizione LECTIO">
<div class="libro Gc">
<p class="CCAPITOLO VVERSO">TESTO</p>
</div>
</div>
</div>
</body>
</html>
