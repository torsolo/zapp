	<!DOCTYPE html>
<html>
<head>
<meta http-equiv="Content-Type" content="text/html; charset=UTF-8">
<meta name="viewport" content="width=device-width,height=device-height, initial-scale=1.0" />
<link rel="stylesheet" type="text/css" media="screen" charset="utf-8" href="../zapp.css" />
<script type="text/javascript" src="../zapp.js"></script>
<title>READ</title>
</head>
<body id="spr">
<div id="content">
<div id="barratesta"></div>
<div id="tools">
</div>
<div id="albero">T.o.c.</div>
<div id="corpo">        <!--<h1>DOMENICA 2^ SETTIMANA</h1>-->
        <h1>DOMENICA 2^ SETTIMANA</h1>

<h5>LODI MATTUTINE</h5>

<p>
INNO / O giorno primo ed ultimo, giorno radioso e splendido del trionfo di Cristo! / Il Signore risorto promulga per i secoli l'editto della pace. / Pace fra cielo e terra, pace fra tutti i popoli, pace nei nostri cuori. / L'alleluia pasquale risuoni nella Chiesa pellegrina nel mondo; / e si unisca alla lode, armoniosa e perenne, dell'assemblea dei santi. / A te la gloria, o Cristo, la potenza e l'onore, nei secoli dei secoli. Amen.
</p>

<p>
1^ Antifona / <b>Benedetto colui che viene nel nome del Signore, alleluia</b> / SALMO 117 Canto di gioia e di vittoria / Gesù è la pietra che, scartata da voi costruttori, è diventata testata d'angolo (At 4, 11) / Celebrate il Signore, perché è buono; perché eterna è la sua misericordia. / Dica Israele che egli è buono: eterna è la sua misericordia. / Lo dica la casa di Aronne: eterna è la sua misericordia. / Lo dica chi teme Dio: eterna è la sua misericordia. / Nell'angoscia ho gridato al Signore, mi ha risposto, il Signore, e mi ha tratto in salvo. / Il Signore è con me, non ho timore; che cosa può farmi l'uomo? / Il Signore è con me, è mio aiuto, sfiderò i miei nemici. / E' meglio rifugiarsi nel Signore che confidare nell'uomo. / E' meglio rifugiarsi nel Signore che confidare nei potenti. / Tutti i popoli mi hanno circondato, ma nel nome del Signore li ho sconfitti. Mi hanno circondato, mi hanno accerchiato, ma nel nome del Signore li ho sconfitti. / Mi hanno circondato come api, come fuoco che divampa tra le spine, ma nel nome del Signore li ho sconfitti. / Mi avevano spinto con forza per farmi cadere, ma il Signore è stato mio aiuto. Mia forza e mio canto è il Signore, egli è stato la mia salvezza. / Grida di giubilo e di vittoria, nelle tende dei giusti: / la destra del Signore ha fatto meraviglie, la destra del Signore si è alzata, la destra del Signore ha fatto meraviglie. / Non morirò, resterò in vita e annunzierò le opere del Signore. Il Signore mi ha provato duramente, ma non mi ha consegnato alla morte. / Apritemi le porte della giustizia: entrerò a rendere grazie al Signore. E' questa la porta del Signore, per essa entrano i giusti. / Ti rendo grazie, perché mi hai esaudito, perché sei stato la mia salvezza. / La pietra scartata dai costruttori è divenuta testata d'angolo; ecco l'opera del Signore: una meraviglia ai nostri occhi. / Questo è il giorno fatto dal Signore: rallegriamoci ed esultiamo in esso. / Dona, Signore, la tua salvezza, dona, Signore, la tua vittoria! / Benedetto colui che viene nel nome del Signore. Vi benediciamo dalla casa del Signore; / Dio, il Signore è nostra luce. Ordinate il corteo con rami frondosi fino ai lati dell'altare. / Sei tu il mio Dio e ti rendo grazie, sei il mio Dio e ti esalto. / Celebrate il Signore, perché è buono: eterna è la sua misericordia. (Gloria / Ant)
</p>

<p>
2^ Antifona / <b>Cantiamo un inno al Signore nostro Dio, alleluia</b> / CANTICO Dn 3, 52-57 Ogni creatura lodi il Signore / Il Creatore... è benedetto nei secoli (Rm 1, 25) / Benedetto sei tu, Signore, Dio dei padri nostri, degno di lode e di gloria nei secoli. / Benedetto il tuo nome glorioso e santo, degno di lode e di gloria nei secoli. / Benedetto sei tu nel tuo tempio santo glorioso, degno di lode e di gloria nei secoli. / Benedetto sei tu sul trono del tuo regno, degno di lode e di gloria nei secoli. / Benedetto sei tu che penetri con lo sguardo gli abissi e siedi sui cherubini, degno di lode e di gloria nei secoli. / Benedetto sei tu nel firmamento del cielo, degno di lode e di gloria nei secoli. / Benedite, opere tutte del Signore, il Signore, lodatelo ed esaltatelo nei secoli. (Gloria / Ant)
</p>

<p>
3^ Antifona / <b>Lodate il Signore: egli è grande, alleluia</b> / SALMO 150 Ogni vivente dia lode al Signore / A Dio la gloria, nella Chiesa e in Cristo Gesù (cfr Ef 3,21) / Lodate il Signore nel suo santuario, lodatelo nel firmamento della sua potenza. Lodatelo per i suoi prodigi, lodatelo per la sua immensa grandezza. / Lodatelo con squilli di tromba, lodatelo con arpa e cetra; lodatelo con timpani e danze, lodatelo sulle corde e sui flauti. / Lodatelo con cembali sonori, lodatelo con cembali squillanti; ogni vivente dia lode al Signore. (Gloria / Ant)
</p>

<p>
LETTURA BREVE (Ez 36, 25-27) / Così dice il Signore: Vi aspergerò con acqua pura e sarete purificati; io vi purificherò da tutte le vostre sozzure e da tutti i vostri idoli; vi darò un cuore nuovo, metterò dentro di voi uno spirito nuovo, toglierò da voi il cuore di pietra e vi darò un cuore di carne. Porrò il mio spirito dentro di voi e vi farò vivere secondo i miei precetti e vi farò osservare e mettere in pratica le mie leggi.
</p>

<p>
RESPONSORIO BREVE / R. <b>Ti rendiamo grazie, Signore, invochiamo il tuo nome</b> / Ti rendiamo grazie, Signore, invochiamo il tuo nome. / V. Raccontiamo i tuoi prodigi, invochiamo il tuo nome. / Gloria al Padre e al Figlio e allo Spirito Santo. / Ti rendiamo grazie, Signore, invochiamo il tuo nome.
</p>

<p>
Antifona al Benedictus Anno A / <b>Lo Spirito Santo discese come colomba e si posò sul Signore.</b>
</p>

<p>
Antifona al Benedictus Anno B <b>Maestro, dove abiti? Gesù rispose: Venite e vedrete.</b>
</p>

<p>
Antifona al Benedictus Anno C / <b>Gesù mutò l'acqua nel vino dell'alleanza nuova all'invito di Maria, sua madre.</b>
</p>

<p>
CANTICO DI ZACCARIA (Lc 1, 68-79) Il Messia e il suo Precursore / Benedetto il Signore Dio d'Israele, perché ha visitato e redento il suo popolo, e ha suscitato per noi una salvezza potente nella casa di Davide, suo servo, come aveva promesso per bocca dei suoi santi profeti d'un tempo: salvezza dai nostri nemici, e dalle mani di quanti ci odiano. Così egli ha concesso misericordia ai nostri padri e si è ricordato della sua santa alleanza, del giuramento fatto ad Abramo, nostro padre, di concederci, liberati dalle mani dei nemici, di servirlo senza timore, in santità e giustizia al suo cospetto, per tutti i nostri giorni. E tu, bambino, sarai chiamato profeta dell'Altissimo perché andrai innanzi al Signore a preparargli le strade, per dare al suo popolo la conoscenza della salvezza nella remissione dei suoi peccati, grazie alla bontà misericordiosa del nostro Dio, per cui verrà a visitarci dall'alto un sole che sorge, per rischiarare quelli che stanno nelle tenebre e nell'ombra della morte e dirigere i nostri passi sulla via della pace. (Gloria / Ant)
</p>

<p>
Invocazioni / Rendiamo grazie al Salvatore, che è disceso dal cielo per essere il Dio-con-noi. Acclamiamo: <b>Cristo, Re della gloria, sii la nostra luce e la nostra gioia.</b> / Cristo, sole nascente dall'alto, primizia della risurrezione futura, - donaci la grazia di seguirti sempre per camminare nella via della vita. / Rivelaci la tua bontà, che opera in ogni creatura, - per riconoscere in tutto e in tutti la luce della tua gloria. / Non permettere che oggi siamo vinti dal male, - ma aiutaci a vincere il male con il bene. / Tu, che, battezzato nel Giordano, ricevesti l'unzione dello Spirito Santo, - donaci di essere guidati, oggi e sempre, dalla grazia dello Spirito. (Pater)
</p>

<p>
Orazione / O Dio onnipotente ed eterno, che governi il cielo e la terra, ascolta con bontà le preghiere del tuo popolo e dona ai nostri giorni la tua pace. Per il nostro Signore. / Il Signore ci benedica, ci preservi da ogni male e ci conduca alla vita eterna. R. Amen.
</p>

<h5>ORA MEDIA</h5>

<p>
1^ Antifona / <b>A verdi pascoli e ad acque tranquille il Signore mi conduce, alleluia</b> / SALMO 22 Il buon Pastore / L'Agnello sarà il loro pastore e li guiderà alle fonti delle acque della vita (Ap 7, 17) / Il Signore è il mio pastore: non manco di nulla; su pascoli erbosi mi fa riposare, ad acque tranquille mi conduce. / Mi rinfranca, mi guida per il giusto cammino, per amore del suo nome. / Se dovessi camminare in una valle oscura, non temerei alcun male, perché tu sei con me, Signore. / Il tuo bastone e il tuo vincastro mi danno sicurezza. / Davanti a me tu prepari una mensa sotto gli occhi dei miei nemici; cospargi di olio il mio capo. Il mio calice trabocca. / Felicità e grazia mi saranno compagne tutti i giorni della mia vita, e abiterò nella casa del Signore per lunghissimi anni. (Gloria / Ant)
</p>

<p>
2^ Antifona / <b>Grande per noi il tuo nome, Signore, alleluia</b> / SALMO 75, 2-7 (I) Canto di trionfo dopo la vittoria / Vedranno il Figlio dell'uomo venire sulle nubi del cielo con grande potenza e gloria (Mt 24, 30) / Dio è conosciuto in Giuda, in Israele è grande il suo nome. E' in Gerusalemme la sua dimora, la sua abitazione, in Sion. / Qui spezzò le saette dell'arco, lo scudo, la spada, la guerra. / Splendido tu sei, o Potente, sui monti della preda; / furono spogliati i valorosi, furono colti dal sonno, nessun prode ritrovava la sua mano. / Dio di Giacobbe, alla tua minaccia si arrestarono carri e cavalli. (Gloria / Ant)
</p>

<p>
3^ Antifona / <b>Il Signore sorgerà per il giudizio, e salverà la terra, alleluia</b> / SALMO 75, 8-13 (II) Canto di trionfo dopo la vittoria / Vedranno il Figlio dell'uomo venire sulle nubi del cielo con grande potenza e gloria (Mt 24, 30) / Tu sei terribile; chi ti resiste quando si scatena la tua ira? Dal cielo fai udire la sentenza: sbigottita la terra tace / quando Dio si alza per giudicare, per salvare tutti gli umili della terra. / L'uomo colpito dal tuo furore ti dà gloria, gli scampati dall'ira ti fanno festa. / Fate voti al Signore vostro Dio e adempiteli, quanti lo circondano portino doni al Terribile, a lui che toglie il respiro ai potenti; è terribile per i re della terra. (Gloria / Ant)
</p>

<p>
(TERZA) LETTURA BREVE (Rm 5, 1-2. 5) / Giustificati per la fede, noi siamo in pace con Dio per mezzo del Signore nostro Gesù Cristo; per suo mezzo abbiamo anche ottenuto, mediante la fede, di accedere a questa grazia nella quale ci troviamo e ci vantiamo nella speranza della gloria di Dio. La speranza poi non delude, perché l'amore di Dio è stato riversato nei nostri cuori per mezzo dello Spirito Santo che ci è stato dato. / V. Canterò per sempre l'amore del Signore, / W. annunzierò la tua fedeltà nei secoli.
</p>

<p>
(SESTA) LETTURA BREVE (Rm 8, 26) / Lo Spirito viene in aiuto alla nostra debolezza, perché nemmeno sappiamo che cosa sia conveniente domandare, ma lo Spirito stesso intercede con insistenza per noi, con gemiti inesprimibili. / V. Il mio grido giunga a te, Signore: / W. rendimi saggio con la tua parola.
</p>

<p>
(NONA) LETTURA BREVE (2Cor 1, 21-22) / E' Dio stesso che ci conferma, insieme a voi, in Cristo, e ci ha conferito l'unzione, ci ha impresso il sigillo e ci ha dato la caparra dello Spirito nei nostri cuori. / V. Il Signore è mia luce e mia salvezza, / W. il Signore difende la mia vita.
</p>

<p>
Orazione / O Dio onnipotente ed eterno, che governi il cielo e la terra, ascolta con bontà le preghiere del tuo popolo e dona ai nostri giorni la tua pace. Per il nostro Signore. R. Amen. / Benediciamo il Signore. / R. Rendiamo grazie a Dio.
</p>

<h5>SECONDI VESPRI</h5>

<p>
INNO / O Trinità beata, luce, sapienza, amore, vesti del tuo splendore il giorno che declina. / Te lodiamo al mattino, te nel vespro imploriamo, te canteremo unanimi nel giorno che non muore. Amen. 
</p>

<p>
1^ Antifona / <b>Sacerdote per sempre è Cristo Signore, alleluia</b> / SALMO 109, 1-5. 7 Il Messia, re e sacerdote / Bisogna che egli regni finché non abbia posto tutti i suoi nemici sotto i suoi piedi (1Cor 15, 25) / Oracolo del Signore al mio Signore: «Siedi alla mia destra, finché io ponga i tuoi nemici a sgabello dei tuoi piedi». / Lo scettro del tuo potere stende il Signore da Sion: «Domina in mezzo ai tuoi nemici. / A te il principato nel giorno della tua potenza tra santi splendori; dal seno dell'aurora, come rugiada, io ti ho generato». / Il Signore ha giurato e non si pente: «Tu sei sacerdote per sempre al modo di Melchisedek». / Il Signore è alla tua destra, annienterà i re nel giorno della sua ira. Lungo il cammino si disseta al torrente e solleva alta la testa. (Gloria / Ant)
</p>

<p>
2^ Antifona / <b>Il nostro Dio è nei cieli: tutto esiste per la sua parola, alleluia</b> / SALMO 113 B Lode al vero Dio / Vi siete convertiti a Dio, allontanandovi dagli idoli per servire al Dio vivo e vero (1Ts 1, 9) / Non a noi, Signore, non a noi, ma al tuo nome dà gloria, per la tua fedeltà, per la tua grazia. / Perché i popoli dovrebbero dire: «Dov'è il loro Dio?». Il nostro Dio è nei cieli, egli opera tutto ciò che vuole. / Gli idoli delle genti sono argento e oro, opera delle mani dell'uomo. Hanno bocca e non parlano, hanno occhi e non vedono, hanno orecchi e non odono, hanno narici e non odorano. / Hanno mani e non palpano, hanno piedi e non camminano; dalla gola non emettono suoni. / Sia come loro chi li fabbrica e chiunque in essi confida. / Israele confida nel Signore: egli è loro aiuto e loro scudo. Confida nel Signore la casa di Aronne: egli è loro aiuto e loro scudo. / Confida nel Signore, chiunque lo teme: egli è loro aiuto e loro scudo. / Il Signore si ricorda di noi, ci benedice: benedice la casa d'Israele, benedice la casa di Aronne. / Il Signore benedice quelli che lo temono, benedice i piccoli e i grandi. / Vi renda fecondi il Signore, voi e i vostri figli. / Siate benedetti dal Signore che ha fatto cielo e terra. I cieli sono i cieli del Signore, ma ha dato la terra ai figli dell'uomo. / Non i morti lodano il Signore, né quanti scendono nella tomba. Ma noi, i viventi, benediciamo il Signore ora e sempre. (Gloria / Ant)
</p>

<p>
3^ Antifona / <b>Servi di Dio, piccoli e grandi, lodate il suo nome, alleluia</b> / CANTICO (Ap 19, 1-7) Le nozze dell'Agnello / Alleluia, Salvezza, gloria e potenza sono del nostro Dio; veri e giusti sono i suoi giudizi. Alleluia, Lodate il nostro Dio, voi tutti suoi servi, voi che lo temete, piccoli e grandi. / Alleluia, Ha preso possesso del suo regno il Signore, il nostro Dio, l'Onnipotente. / Alleluia, Rallegriamoci ed esultiamo, rendiamo a lui gloria. / Alleluia, Sono giunte le nozze dell'Agnello; la sua sposa è pronta. (Gloria / Ant)
</p>

<p>
LETTURA BREVE (2Ts 2, 13-14) / Noi dobbiamo rendere sempre grazie a Dio per voi, fratelli amati dal Signore, perché Dio vi ha scelti come primizia per la salvezza, attraverso l'opera santificatrice dello Spirito e la fede nella verità, chiamandovi a questo con il nostro vangelo, per il possesso della gloria del Signore nostro Gesù Cristo.
</p>

<p>
RESPONSORIO / R. <b>Grande è il Signore, mirabile la sua potenza</b> / Grande è il Signore, mirabile la sua potenza. / V. La sua sapienza non ha confini, mirabile la sua potenza. / Gloria al Padre e al Figlio e allo Spirito Santo. / Grande è il Signore, mirabile la sua potenza.
</p>

<p>
Antifona al Magnificat Anno A / <b>Disse Giovanni, testimone della luce: Gesù è il Figlio di Dio.</b>
</p>

<p>
Antifona al Magnificat Anno B / Andrea disse a Simone: abbiamo trovato il Messia! E lo condusse al Signore.
</p>

<p>
Antifona al Magnificat Anno C / Primo tra i segni, il miracolo di Cana manifestò la gloria del Signore.
</p>

<p>
CANTICO DELLA BEATA VERGINE (Lc 1,46-55) Esultanza dell'anima nel Signore / L'anima mia magnifica il Signore e il mio spirito esulta in Dio, mio salvatore, / perché ha guardato l'umiltà della sua serva. D'ora in poi tutte le generazioni mi chiameranno beata. / Grandi cose ha fatto in me l'Onnipotente e Santo è il suo nome: / di generazione in generazione la sua misericordia si stende su quelli che lo temono. / Ha spiegato la potenza del suo braccio, ha disperso i superbi nei pensieri del loro cuore; / ha rovesciato i potenti dai troni, ha innalzato gli umili; / ha ricolmato di beni gli affamati, ha rimandato i ricchi a mani vuote. / Ha soccorso Israele, suo servo, ricordandosi della sua misericordia, / come aveva promesso ai nostri padri, ad Abramo e alla sua discendenza, per sempre. (Gloria / Ant)
</p>

<p>
INTERCESSIONI / Lode a Cristo, che vive in eterno per intercedere a nostro favore e può salvare quelli che si accostano al Padre per mezzo di lui. Animati da questa speranza, invochiamo il nostro salvatore: <b>Ricordati, Signore, del tuo popolo.</b> / Al tramonto di questo giorno, o sole di giustizia, noi ti preghiamo per tutto il genere umano, - fa' che ogni uomo goda senza fine della tua luce intramontabile. / Rendi sempre vivo e attuale il patto di alleanza che hai sigillato con il tuo sangue, - santifica e rinnova la tua Chiesa, perché sia sempre pura e senza macchia. / Ricordati del tuo popolo, Signore, - benedici la dimora della tua gloria. / Dona incolumità e pace a quanti viaggiano in cielo, in terra e in mare, - fa' che giungano felicemente alla meta desiderata. / Accogli nella tua casa le anime dei defunti, - concedi loro il perdono e la gloria eterna. (Pater)
</p>

<p>
Orazione / O Dio che hai promesso di essere presente in coloro che ti amano e con cuore retto e sincero custodiscono la tua parola, rendici degni di diventare tua stabile dimora. Per il nostro Signore. / Il Signore ci benedica, ci preservi da ogni male e ci conduca alla vita eterna. R. Amen.
</p>

<h1>LUNEDI 2^ SETTIMANA</h1>

<h5>LODI MATTUTINE</h5>

<p>
INNO / O sole di giustizia, Verbo del Dio vivente, irradia sulla Chiesa la tua luce immortale. / Per te veniamo al Padre, fonte del primo amore, Padre d'immensa grazia e di perenne gloria. / Lieto trascorra il giorno in umiltà e fervore; la luce della fede non conosca tramonto. / Sia Cristo il nostro cibo, sia Cristo l'acqua viva: in lui gustiamo sobrii l'ebbrezza dello Spirito. Amen. 
</p>

<p>
1^ Antifona / <b>L'anima mia ha sete del Dio vivente, quando vedrò il suo volto?</b> / SALMO 41 Desiderio del Signore e del suo tempio / Chi ha sete venga: chi vuole attinga gratuitamente l'acqua della vita (Ap 22, 17) / Come la cerva anela ai corsi d'acqua, così l'anima mia anela a te, o Dio. L'anima mia ha sete di Dio, del Dio vivente: quando verrò e vedrò il volto di Dio? / Le lacrime sono mio pane giorno e notte, mentre mi dicono sempre: «Dov'è il tuo Dio?». / Questo io ricordo, e il mio cuore si strugge: attraverso la folla avanzavo tra i primi fino alla casa di Dio, / in mezzo ai canti di gioia di una moltitudine in festa. / Perché ti rattristi, anima mia, perché su di me gemi? Spera in Dio: ancora potrò lodarlo, lui, salvezza del mio volto e mio Dio. / In me si abbatte l'anima mia; perciò di te mi ricordo dal paese del Giordano e dell'Ermon, dal monte Mizar. / Un abisso chiama l'abisso al fragore delle tue cascate; tutti i tuoi flutti e le tue onde sopra di me sono passati. / Di giorno il Signore mi dona la sua grazia, di notte per lui innalzo il mio canto: la mia preghiera al Dio vivente. / Dirò a Dio, mia difesa: «Perché mi hai dimenticato? Perché triste me ne vado, oppresso dal nemico?». / Per l'insulto dei miei avversari sono infrante le mie ossa; essi dicono a me tutto il giorno: «Dov'è il tuo Dio?». / Perché ti rattristi, anima mia, perché su di me gemi? Spera in Dio: ancora potrò lodarlo, lui, salvezza del mio volto e mio Dio. (Gloria / Ant)
</p>

<p>
2^ Antifona / <b>Manifesta, Signore, la luce del tuo perdono</b> / CANTICO Sir 36, 1-5. 10-13 Preghiera per il popolo santo di Dio / Questa è la vita eterna: che conoscano te, l'unico vero Dio, e colui che hai mandato, Gesù Cristo (Gv 17, 3) / Abbi pietà di noi, Signore Dio dell’universo e guarda, infondi il tuo timore su tutte le nazioni. / Alza la tua mano sulle nazioni straniere, perché vedano la tua potenza. / Come ai loro occhi ti sei mostrato santo in mezzo a noi, così ai nostri occhi mostrati grande fra di loro. / Ti riconoscano, come noi abbiamo riconosciuto che non c'è un Dio fuori di te, Signore. Rinnova i segni e compi altri prodigi, glorifica la tua mano e il tuo braccio destro. / Raduna tutte le tribù di Giacobbe, rendi loro il possesso come era al principio. / Abbi pietà, Signore, del popolo chiamato con il tuo nome, di Israele che hai trattato come un primogenito. / Abbi pietà della città tua santa, di Gerusalemme tua dimora. Riempi Sion del tuo splendore, il tuo popolo della tua gloria. (Gloria / Ant)
</p>

<p>
3^ Antifona / <b>Benedetto sei tu, Signore, nell'alto dei cieli</b> / SALMO 18 A Inno al Dio creatore / Ci ha visitati dall'alto un sole che sorge... a dirigere i nostri passi sulla via della pace (Lc 1, 78.79) / I cieli narrano la gloria di Dio, e l'opera delle sue mani annunzia il firmamento. Il giorno al giorno ne affida il messaggio e la notte alla notte ne trasmette notizia. / Non è linguaggio e non sono parole di cui non si oda il suono. Per tutta la terra si diffonde la loro voce e ai confini del mondo la loro parola. / Là pose una tenda per il sole che esce come sposo dalla stanza nuziale, esulta come prode che percorre la via. / Egli sorge da un estremo del cielo e la sua corsa raggiunge l'altro estremo: nulla si sottrae al suo calore. (Gloria / Ant)
</p>

<p>
LETTURA BREVE (Ger 15, 16) / Quando le tue parole mi vennero incontro, le divorai con avidità; la tua parola fu la gioia e la letizia del mio cuore, perché io portavo il tuo nome, Signore, Dio degli eserciti.
</p>

<p>
RESPONSORIO BREVE / R. <b>Esultate, giusti, nel Signore ai santi si addice la lode</b> / Esultate, giusti, nel Signore ai santi si addice la lode. / V. Cantate al Signore un canto nuovo, ai santi si addice la lode. / Gloria al Padre e al Figlio e allo Spirito Santo. / Esultate, giusti, nel Signore ai santi si addice la lode.
</p>

<p>
Antifona al Benedictus / <b>Benedetto il Signore! Ha visitato e redento il suo popolo</b> / CANTICO DI ZACCARIA (Lc 1, 68-79) Il Messia e il suo Precursore / Benedetto il Signore Dio d'Israele, perché ha visitato e redento il suo popolo, e ha suscitato per noi una salvezza potente nella casa di Davide, suo servo, come aveva promesso per bocca dei suoi santi profeti d'un tempo: salvezza dai nostri nemici, e dalle mani di quanti ci odiano. Così egli ha concesso misericordia ai nostri padri e si è ricordato della sua santa alleanza, del giuramento fatto ad Abramo, nostro padre, di concederci, liberati dalle mani dei nemici, di servirlo senza timore, in santità e giustizia al suo cospetto, per tutti i nostri giorni. E tu, bambino, sarai chiamato profeta dell'Altissimo perché andrai innanzi al Signore a preparargli le strade, per dare al suo popolo la conoscenza della salvezza nella remissione dei suoi peccati, grazie alla bontà misericordiosa del nostro Dio, per cui verrà a visitarci dall'alto un sole che sorge, per rischiarare quelli che stanno nelle tenebre e nell'ombra della morte e dirigere i nostri passi sulla via della pace. (Gloria / Ant)
</p>

<p>
Invocazioni / Il Cristo, mediatore della nuova alleanza, ha dato a noi un sacerdozio regale, perché offriamo a Dio una lode perfetta. Uniti nella preghiera del mattino, invochiamo il nostro Salvatore: <b>Confermaci, Signore, nel tuo santo servizio</b> / Cristo, sacerdote eterno, che ci hai resi partecipi della tua comunione di amore al Padre, - fa' che presentiamo sempre sacrifici spirituali a Dio graditi. / Donaci i frutti del tuo Spirito: - la pazienza, la benignità e la mitezza. / Concedici di amare te, per avere in dono te, che sei l'Amore - e donaci di bene operare per rendere tutta la vita una lode a te. / Fa' che ci dedichiamo al servizio dei fratelli, - perché abbiano a conseguire più facilmente la salvezza. (Pater)
</p>

<p>
Orazione / Signore Dio nostro, che ci hai dato la grazia di giungere a questo giorno, accompagnaci oggi con la tua protezione, perché non deviamo mai verso il peccato e in pensieri, parole e opere aderiamo sempre alla tua volontà. Per il nostro Signore. / Il Signore ci benedica, ci preservi da ogni male e ci conduca alla vita eterna. R. Amen.
</p>

<h5>ORA MEDIA</h5>

<p>
1^ Antifona / <b>Beato chi ascolta la parola di Dio e la custodisce nel cuore</b> / SALMO 118, 41-48 VI (Vau) / Venga a me, Signore, la tua grazia, la tua salvezza secondo la tua promessa; a chi mi insulta darò una risposta, perché ho fiducia nella tua parola. / Non togliere mai dalla mia bocca la parola vera, perché confido nei tuoi giudizi. Custodirò la tua legge per sempre, nei secoli, in eterno. / Sarò sicuro nel mio cammino, perché ho ricercato i tuoi voleri. Davanti ai re parlerò della tua alleanza senza temere la vergogna. / Gioirò per i tuoi comandi che ho amati. Alzerò le mani ai tuoi precetti che amo, mediterò le tue leggi. (Gloria / Ant)
</p>

<p>
2^ Antifona / <b>Il mio cibo è fare la volontà del Padre</b> / SALMO 39, 2-9 (I) Ringraziamento e domanda di aiuto / Entrando nel mondo Cristo dice: Tu non hai voluto né sacrificio, né offerta, un corpo invece mi hai preparato (Eb 10,5) / Ho sperato: ho sperato nel Signore ed egli su di me si è chinato, ha dato ascolto al mio grido. / Mi ha tratto dalla fossa della morte, dal fango della palude; i miei piedi ha stabilito sulla roccia, ha reso sicuri i miei passi. / Mi ha messo sulla bocca un canto nuovo, lode al nostro Dio. / Molti vedranno e avranno timore e confideranno nel Signore. / Beato l'uomo che spera nel Signore e non si mette dalla parte dei superbi, né si volge a chi segue la menzogna. / Quanti prodigi tu hai fatto, Signore Dio mio, quali disegni in nostro favore! Nessuno a te si può paragonare. / Se li voglio annunziare e proclamare sono troppi per essere contati. / Sacrificio e offerta non gradisci, gli orecchi mi hai aperto. Non hai chiesto olocausto e vittima per la colpa. Allora ho detto: «Ecco, io vengo. / Sul rotolo del libro, di me è scritto di compiere il tuo volere. Mio Dio, questo io desidero, la tua legge è nel profondo del mio cuore». (Gloria / Ant)
</p>

<p>
3^ Antifona / <b>Io sono misero e povero: il Signore ha cura di me</b> / SALMO 39, 10-4. 17-18 (II) Ringraziamento e domanda di aiuto / Entrando nel mondo Cristo dice: Tu non hai voluto né sacrificio, né offerta, un corpo invece mi hai preparato (Eb 10,5) / Ho annunziato la tua giustizia nella grande assemblea; vedi, non tengo chiuse le labbra, Signore, tu lo sai. / Non ho nascosto la tua giustizia in fondo al cuore, la tua fedeltà e la tua salvezza ho proclamato. / Non ho nascosto la tua grazia e la tua fedeltà alla grande assemblea. / Non rifiutarmi, Signore, la tua misericordia, la tua fedeltà e la tua grazia mi proteggano sempre, / poiché mi circondano mali senza numero, le mie colpe mi opprimono e non posso più vedere. / Sono più dei capelli del mio capo, il mio cuore viene meno. / Dégnati, Signore, di liberarmi; accorri, Signore, in mio aiuto. / Esultino e gioiscano in te quanti ti cercano, dicano sempre: «Il Signore è grande» quelli che bramano la tua salvezza. / Io sono povero e infelice; di me ha cura il Signore. Tu, mio aiuto e mia liberazione, mio Dio, non tardare. (Gloria / Ant)
</p>

<p>
TERZA LETTURA BREVE (Ger 31, 33) / Questa sarà l'alleanza che io concluderò con la casa di Israele dopo quei giorni, dice il Signore; Porrò la mia legge nel loro animo, la scriverò sul loro cuore. Allora io sarò il loro Dio ed essi il mio popolo. / V. Crea in me, o Dio, un cuore puro, / W. non allontanarmi dal tuo volto.
</p>

<p>
Orazione / O Dio nostro Padre, che al lavoro solidale di tutti gli uomini hai affidato il compito di promuovere sempre nuove conquiste, donaci di collaborare all'opera della creazione con adesione filiale al tuo volere in spirito di vera fraternità. Per Cristo nostro Signore.
</p>

<p>
SESTA LETTURA BREVE (Ger 32, 40) / Così dice il Signore: Concluderò con essi un'alleanza eterna e non mi allontanerò più da loro per beneficarli; metterò nei loro cuori il mio timore perché non si distacchino da me. / V. In Dio la mia salvezza e la mia gloria: / W. è lui la mia difesa.
</p>

<p>
Orazione / O Dio, che sei il padrone della vigna e della messe, e assegni a ciascuno il suo lavoro e la giusta ricompensa, aiutaci a portare il peso della nostra giornata accettando serenamente la tua volontà. Per Cristo nostro Signore.
</p>

<p>
NONA LETTURA BREVE (Ez 34, 31) / Voi, mie pecore, siete il gregge del mio pascolo e io sono il vostro Dio. Oracolo del Signore Dio. / V. Il Signore è il mio pastore: non manco di nulla; / W. in pascoli erbosi mi fa riposare.
</p>

<p>
Orazione / O Dio, che ci chiami a celebrare la tua lode nell'ora stessa in cui gli apostoli salivano al tempio, accogli la nostra preghiera nel nome del tuo Figlio e dona la tua salvezza a coloro che lo invocano. Egli vive e regna nei secoli dei secoli. R. Amen. / Benediciamo il Signore. / R. Rendiamo grazie a Dio.
</p>

<h5>VESPRI</h5>

<p>
INNO / O immenso creatore, che all'impeto dei flutti segnasti il corso e il limite nell'armonia del cosmo, / tu all'aspre solitudini della terra assetata donasti il refrigerio dei torrenti e dei mari. / Irriga, o Padre buono, i deserti dell'anima coi fiumi di acqua viva che sgorgano dal Cristo. / Ascolta, o Padre altissimo, tu che regni nei secoli con il Cristo tuo Figlio e lo Spirito santo. Amen.
</p>

<p>
1^ Antifona / <b>Tu sei il più bello tra i figli dell'uomo, sulle tue labbra è diffusa la grazia</b> / SALMO 44, 2-10 (I) Le nozze del Re / A mezzanotte si levò un grido: Ecco lo sposo: andategli incontro (Mt 25, 6) / Effonde il mio cuore liete parole, io canto al re il mio poema. La mia lingua è stilo di scriba veloce. / Tu sei il più bello tra i figli dell'uomo, sulle tue labbra è diffusa la grazia, ti ha benedetto Dio per sempre. / Cingi, prode, la spada al tuo fianco, nello splendore della tua maestà ti arrida la sorte, avanza per la verità, la mitezza e la giustizia. / La tua destra ti mostri prodigi: le tue frecce acute colpiscono al cuore i tuoi nemici; sotto di te cadono i popoli. / Il tuo trono, Dio, dura per sempre; è scettro giusto lo scettro del tuo regno. / Ami la giustizia e l'empietà detesti: Dio, il tuo Dio ti ha consacrato con olio di letizia, a preferenza dei tuoi eguali. / Le tue vesti son tutte mirra, aloè e cassia, dai palazzi d'avorio ti allietano le cetre. Figlie di re stanno tra le tue predilette; alla tua destra la regina in ori di Ofir. (Gloria / Ant)
</p>

<p>
2^ Antifona / <b>Ecco lo sposo che viene: andiamo incontro a Cristo Signore</b> / SALMO 44, 11-18 (II) La Regina e la Sposa / Vidi la nuova Gerusalemme... pronta come una sposa adorna per il suo sposo (Ap 21, 2) / Ascolta, figlia, guarda, porgi l'orecchio, dimentica il tuo popolo e la casa di tuo padre; al re piacerà la tua bellezza. Egli è il tuo Signore: pròstrati a lui. / Da Tiro vengono portando doni, i più ricchi del popolo cercano il tuo volto. / La figlia del re è tutta splendore, gemme e tessuto d'oro è il suo vestito. / E' presentata al re in preziosi ricami; con lei le vergini compagne a te sono condotte; guidate in gioia ed esultanza, entrano insieme nel palazzo regale. / Ai tuoi padri succederanno i tuoi figli; li farai capi di tutta la terra. Farò ricordare il tuo nome per tutte le generazioni, e i popoli ti loderanno <br>
in eterno, per sempre. (Gloria / Ant)
</p>

<p>
3^ Antifona / <b>Ora si compie il disegno del Padre: fare di Cristo il cuore del mondo</b> / CANTICO Ef 1, 3-10 Dio salvatore / Benedetto sia Dio, Padre del Signore nostro Gesù Cristo, che ci ha benedetti con ogni benedizione spirituale nei cieli, in Cristo. / In lui ci ha scelti prima della creazione del mondo, per trovarci, al suo cospetto, santi e immacolati nell'amore. / Ci ha predestinati a essere suoi figli adottivi per opera di Gesù Cristo, secondo il beneplacito del suo volere, / a lode e gloria della sua grazia, che ci ha dato nel suo Figlio diletto. / In lui abbiamo la redenzione mediante il suo sangue, la remissione dei peccati secondo la ricchezza della sua grazia. / Dio l'ha abbondantemente riversata su di noi con ogni sapienza e intelligenza, poiché egli ci ha fatto conoscere il mistero del suo volere, / il disegno di ricapitolare in Cristo tutte le cose, quelle del cielo come quelle della terra. / Nella sua benevolenza lo aveva in lui prestabilito per realizzarlo nella pienezza dei tempi. (Gloria / Ant)
</p>

<p>
LETTURA BREVE (1Ts 2, 13) / Noi ringraziamo Dio continuamente, perché, avendo ricevuto da noi la parola divina della predicazione, l'avete accolta non quale parola di uomini, ma, come è veramente, quale parola di Dio, che opera in voi che credete.
</p>

<p>
RESPONSORIO BREVE / R. <b>Salga a te, Signore, la mia preghiera</b> / Salga a te, Signore, la mia preghiera. / V. Come profumo d'incenso la mia preghiera. / Gloria al Padre e al Figlio e allo Spirito Santo. / Salga a te, Signore, la mia preghiera.
</p>

<p>
Antifona al Magnificat / <b>Senza fine ti esalto, mio Dio!</b> / CANTICO DELLA BEATA VERGINE (Lc 1, 46-55) / Esultanza dell'anima nel Signore / L'anima mia magnifica il Signore e il mio spirito esulta in Dio, mio salvatore, / perché ha guardato l'umiltà della sua serva. D'ora in poi tutte le generazioni mi chiameranno beata. / Grandi cose ha fatto in me l'Onnipotente e Santo è il suo nome: / di generazione in generazione la sua misericordia si stende su quelli che lo temono. / Ha spiegato la potenza del suo braccio, ha disperso i superbi nei pensieri del loro cuore; / ha rovesciato i potenti dai troni, ha innalzato gli umili; / ha ricolmato di beni gli affamati, ha rimandato i ricchi a mani vuote. / Ha soccorso Israele, suo servo, ricordandosi della sua misericordia, / come aveva promesso ai nostri padri, ad Abramo e alla sua discendenza, per sempre. (Gloria / Ant)
</p>

<p>
INTERCESSIONI / Rivolgiamo con fiducia la nostra preghiera a Gesù Cristo, che ama la sua Chiesa, la nutre e la santifica con la parola e i sacramenti: <b>Esaudisci i desideri del tuo popolo, Signore</b> / Signore Gesù, fa' che tutti gli uomini siano salvi, - e giungano alla conoscenza della verità. / Proteggi il nostro Papa N. e il nostro Vescovo N., - sostienili con la potenza del tuo Spirito. / Provvedi ai disoccupati e ai senza tetto, - fa' che ogni uomo abbia ciò che è necessario a una vita dignitosa e sicura. / Sii rifugio al povero, - aiutalo nella sofferenza e nel bisogno. / Ti raccomandiamo i sacri ministri, che hai chiamato a te da questa vita, - fa' che cantino in eterno la tua lode nella liturgia del cielo. (Pater)
</p>

<p>
Orazione / Dio onnipotente, che hai sostenuto i tuoi fedeli nella fatica di questo giorno, accogli la preghiera della sera come sacrificio di lode per i tuoi doni. Per il nostro Signore. / Il Signore ci benedica, ci preservi da ogni male e ci conduca alla vita eterna. R. Amen.
</p>

<h1>MARTEDI</h1>

<h5>LODI MATTUTINE</h5>

<p>
INNO / Già l'ombra della notte si dilegua, un'alba nuova sorge all'orizzonte: con il cuore e la mente salutiamo il Dio di gloria. / O Padre santo, fonte d'ogni bene, effondi la rugiada del tuo amore sulla Chiesa raccolta dal tuo Figlio nel Santo Spirito. Amen. 
</p>

<p>
1^ Antifona / <b>Manda la tua verità e la tua luce: mi guidino al tuo monte santo</b> / SALMO 42 Desiderio del tempio di Dio / Io come luce sono venuto nel mondo (Gv 12, 46) / Fammi giustizia, o Dio, difendi la mia causa contro gente spietata; liberami dall'uomo iniquo e fallace. / Tu sei il Dio della mia difesa; perché mi respingi, perché triste me ne vado, oppresso dal nemico? / Manda la tua verità e la tua luce; siano esse a guidarmi, mi portino al tuo monte santo e alle tue dimore. / Verrò all'altare di Dio, al Dio della mia gioia, del mio giubilo. A te canterò con la cetra, Dio, Dio mio. / Perché ti rattristi, anima mia, perché su di me gemi? Spera in Dio: ancora potrò lodarlo, lui, salvezza del mio volto e mio Dio. (Gloria / Ant)
</p>

<p>
2^ Antifona / <b>Ogni giorno della vita, salvaci, Signore</b> / CANTICO Is 38, 10-14. 17-20 / Angosce di un moribondo, gioia di un risanato Io ero morto, ma ora vivo ... e ho potere sopra la morte (Ap 1, 17-18) / Io dicevo: «A metà della mia vita me ne vado alle porte degli inferi; sono privato del resto dei miei anni». / Dicevo: «Non vedrò più il Signore sulla terra dei viventi, non vedrò più nessuno fra gli abitanti di questo mondo. / La mia tenda è stata divelta e gettata lontano, come una tenda di pastori. / Come un tessitore hai arrotolato la mia vita, mi recidi dall'ordito. In un giorno e una notte mi conduci alla fine». / Io ho gridato fino al mattino. Come un leone, così egli stritola tutte le mie ossa. Pigolo come una rondine, gemo come una colomba. / Sono stanchi i miei occhi di guardare in alto. / Tu hai preservato la mia vita dalla fossa della distruzione, perché ti sei gettato dietro le spalle tutti i miei peccati. / Poiché non ti lodano gli inferi, né la morte ti canta inni; quanti scendono nella fossa nella tua fedeltà non sperano. / Il vivente, il vivente ti rende grazie come io faccio quest'oggi. Il padre farà conoscere ai figli la fedeltà del tuo amore. / Il Signore si è degnato di aiutarmi; per questo canteremo sulle cetre tutti i giorni della nostra vita, canteremo nel tempio del Signore. (Gloria / Ant)
</p>

<p>
3^ Antifona / <b>A te si deve lode, o Dio, in Sion!</b> / SALMO 64 Gioia delle creature di Dio per la sua provvidenza / Il Dio vivente.... non ha cessato di dar prova di sé concedendovi dal cielo piogge e stagioni ricche di frutti, fornendovi di cibo e riempiendo i vostri cuori di letizia (At 14, 15.17) / A te si deve lode, o Dio, in Sion; a te si sciolga il voto in Gerusalemme. A te, che ascolti la preghiera, viene ogni mortale. / Pesano su di noi le nostre colpe, ma tu perdoni i nostri peccati. / Beato chi hai scelto e chiamato vicino, abiterà nei tuoi atri. Ci sazieremo dei beni della tua casa, della santità del tuo tempio. / Con i prodigi della tua giustizia, tu ci rispondi, o Dio, nostra salvezza, speranza dei confini della terra e dei mari lontani. / Tu rendi saldi i monti con la tua forza, cinto di potenza. / Tu fai tacere il fragore del mare, il fragore dei suoi flutti, tu plachi il tumulto dei popoli. / Gli abitanti degli estremi confini stupiscono davanti ai tuoi prodigi: di gioia fai gridare la terra, le soglie dell'oriente e dell'occidente. / Tu visiti la terra e la disseti: la ricolmi delle sue ricchezze. Il fiume di Dio è gonfio di acque; tu fai crescere il frumento per gli uomini. / Così prepari la terra: ne irrighi i solchi, ne spiani le zolle, la bagni con le piogge e benedici i suoi germogli. / Coroni l'anno con i tuoi benefici, al tuo passaggio stilla l'abbondanza. Stillano i pascoli del deserto e le colline si cingono di esultanza. / I prati si coprono di greggi, di frumento si ammantano le valli; tutto canta e grida di gioia. (Gloria / Ant)
</p>

<p>
LETTURA BREVE (1Ts 5, 4-5) / Voi, fratelli, non siete nelle tenebre, così che il giorno del Signore possa sorprendervi come un ladro: voi tutti infatti siete figli della luce e figli del giorno; noi non siamo della notte, né delle tenebre.
</p>

<p>
RESPONSORIO BREVE / R. <b>Ascolta la mia voce, Signore: spero sulla tua parola</b> / Ascolta la mia voce, Signore: spero sulla tua parola. / V. Precedo l'aurora e grido aiuto: spero sulla tua parola. / Gloria al Padre e al Figlio e allo Spirito Santo. / Ascolta la mia voce, Signore: spero sulla tua parola.
</p>

<p>
Antifona al Benedictus / <b>Da quelli che ci odiano salvaci, o Signore</b> / CANTICO DI ZACCARIA (Lc 1, 68-79) Il Messia e il suo Precursore / Benedetto il Signore Dio d'Israele, perché ha visitato e redento il suo popolo, e ha suscitato per noi una salvezza potente nella casa di Davide, suo servo, come aveva promesso per bocca dei suoi santi profeti d'un tempo: salvezza dai nostri nemici, e dalle mani di quanti ci odiano. Così egli ha concesso misericordia ai nostri padri e si è ricordato della sua santa alleanza, del giuramento fatto ad Abramo, nostro padre, di concederci, liberati dalle mani dei nemici, di servirlo senza timore, in santità e giustizia al suo cospetto, per tutti i nostri giorni. E tu, bambino, sarai chiamato profeta dell'Altissimo perché andrai innanzi al Signore a preparargli le strade, per dare al suo popolo la conoscenza della salvezza nella remissione dei suoi peccati, grazie alla bontà misericordiosa del nostro Dio, per cui verrà a visitarci dall'alto un sole che sorge, per rischiarare quelli che stanno nelle tenebre e nell'ombra della morte e dirigere i nostri passi sulla via della pace. (Gloria / Ant)
</p>

<p>
Invocazioni / Glorifichiamo il Salvatore, che con la sua risurrezione è divenuto luce e vita del mondo. A lui s'innalzi la nostra umile preghiera: <b>Guidaci, Signore, nelle tue vie</b> / Con la lode mattutina celebriamo la tua risurrezione, Signore, - la speranza della tua gloria illumini la nostra giornata. / Benedici le nostre aspirazioni e i nostri propositi, - siano le primizie della nostra offerta. / Fa' che oggi cresciamo nel tuo amore, - e tutto cooperi al bene nostro e di tutti. / Fa' che la nostra luce splenda davanti agli uomini, - perché vedano le nostre opere buone e glorifichino il Padre che è nei cieli. (Pater)
</p>

<p>
Orazione / O Dio, che hai mandato a noi la luce vera, che guida tutti gli uomini alla salvezza, donaci la forza dello Spirito, perché possiamo preparare davanti al Figlio tuo la via della giustizia e della pace. Egli è Dio, e vive e regna con te, nell'unità dello Spirito Santo, per tutti i secoli dei secoli. / Il Signore ci benedica, ci preservi da ogni male e ci conduca alla vita eterna. R. Amen.
</p>

<h5>ORA MEDIA</h5>

<p>
1^ Antifona / <b>Pellegrino sulla terra, custodisco la tua legge, o Dio</b> / SALMO 118, 49-56 VII (Zain) / Ricorda la promessa fatta al tuo servo, con la quale mi hai dato speranza. Questo mi consola nella miseria: la tua parola mi fa vivere. / I superbi mi insultano aspramente, ma non devìo dalla tua legge. Ricordo i tuoi giudizi di un tempo, Signore, e ne sono consolato. / M'ha preso lo sdegno contro gli empi che abbandonano la tua legge. Sono canti per me i tuoi precetti, nella terra del mio pellegrinaggio. / Ricordo il tuo nome lungo la notte e osservo la tua legge, Signore. Tutto questo mi accade perché ho custodito i tuoi precetti. (Gloria / Ant)
</p>

<p>
2^ Antifona / <b>Il Signore farà tornare il suo popolo: e vivremo nella gioia</b> / SALMO 52 Stoltezza degli empi / Tutti hanno peccato e sono privi della gloria di Dio, ma sono giustificati gratuitamente per la sua grazia (Rm 3, 23.24) / Lo stolto pensa: «Dio non esiste». Sono corrotti, fanno cose abominevoli, nessuno fa il bene. / Dio dal cielo si china sui figli dell'uomo per vedere se c'è un uomo saggio che cerca Dio. / Tutti hanno traviato, tutti sono corrotti; nessuno fa il bene; neppure uno. / Non comprendono forse i malfattori che divorano il mio popolo come il pane e non invocano Dio? / Hanno tremato di spavento, là dove non c'era da temere. Dio ha disperso le ossa degli aggressori, sono confusi perché Dio li ha respinti. / Chi manderà da Sion la salvezza di Israele? Quando Dio farà tornare i deportati del suo popolo, esulterà Giacobbe, gioirà Israele. (Gloria / Ant)
</p>

<p>
3^ Antifona / <b>Dio è il mio aiuto, il Signore mi sostiene</b> / SALMO 53, 1-6. 8-9 Invocazione d'aiuto / L'anima mia è turbata e che devo dire? Padre, salvami da quest'ora? Ma per questo sono giunto a quest'ora! Padre glorifica il tuo nome! (Gv 12, 27-28) / Dio, per il tuo nome, salvami, per la tua potenza rendimi giustizia. Dio, ascolta la mia preghiera, porgi l'orecchio alle parole della mia bocca; / poiché sono insorti contro di me gli arroganti e i prepotenti insidiano la mia vita, davanti a sé non pongono Dio. / Ecco, Dio è il mio aiuto, il Signore mi sostiene. / Di tutto cuore ti offrirò un sacrificio, Signore, loderò il tuo nome perché è buono; da ogni angoscia mi hai liberato e il mio occhio ha sfidato i miei nemici. (Gloria / Ant)
</p>

<p>
(TERZA) LETTURA BREVE (1Cor 12, 4-6) / Vi sono diversità di carismi, ma uno solo è lo Spirito; vi sono diversità di ministeri, ma uno solo è il Signore; vi sono diversità di operazioni, ma uno solo è Dio, che opera tutto in tutti. / V. La salvezza del Signore è vicina a chi lo teme, / W. la sua gloria abiterà la nostra terra.
</p>

<p>
Orazione / Dio onnipotente ed eterno, che all'ora terza hai effuso sugli apostoli il tuo Spirito Paraclito, dona anche a noi la fiamma viva del tuo amore, perché ti rendiamo buona testimonianza davanti a tutti gli uomini. Per Cristo nostro Signore.
</p>

<p>
(SESTA) LETTURA BREVE (1Cor 12, 12-13) / Come il corpo, pur essendo uno, ha molte membra e tutte le membra, pur essendo molte, sono un corpo solo, così anche Cristo. E in realtà noi tutti siamo stati battezzati in un solo Spirito per formare un solo corpo, Giudei o Greci, schiavi o liberi; e tutti ci siamo abbeverati a un solo Spirito. / V. Padre santo, nel tuo amore veglia su di noi: / W. e con te vivremo in unità perfetta.
</p>

<p>
Orazione / O Dio, che hai rivelato all'apostolo Pietro la volontà di riunire tutti i popoli nell'unica Chiesa, benedici il nostro lavoro quotidiano e fa' che serva al tuo disegno universale di salvezza. Per Cristo nostro Signore.
</p>

<p>
(NONA) LETTURA BREVE (1Cor 12, 24b. 25-26) / Dio ha composto il corpo, conferendo maggior onore a ciò che ne mancava, perché non vi fosse disunione nel corpo, ma anzi le varie membra avessero cura le une delle altre. Quindi se un membro soffre, tutte le membra soffrono insieme; e se un membro è onorato, tutte le membra gioiscono con lui. / V. Radunaci, Signore, da tutte le nazioni, / W. per rendere grazie al tuo santo nome.
</p>

<p>
Orazione / O Dio, che mandasti il tuo angelo al centurione Cornelio per indicargli la via della salvezza, donaci di collaborare alla redenzione di tutti gli uomini, perché, riuniti nella tua Chiesa, possiamo giungere fino a te nella gloria. Per Cristo nostro Signore. R. Amen. / Benediciamo il Signore. / R. Rendiamo grazie a Dio.
</p>

<h5>VESPRI</h5>

<p>
INNO / Accogli, o Padre buono, il canto dei fedeli nel giorno che declina. / Tu al sorger della luce ci chiamasti al lavoro nella mistica vigna; / or che il sole tramonta, largisci agli operai la mercede promessa. / Da' ristoro alle membra e diffondi nei cuori la pace del tuo Spirito. / La tua grazia sia pegno della gioia perfetta nella gloria dei santi. / A te sia lode, o Padre, al Figlio e al Santo Spirito nei secoli dei secoli. Amen.
</p>

<p>
1^ Antifona / <b>Non potete servire Dio e il denaro, dice il Signore</b> / SALMO 48, 1-13 (I) Vanità delle ricchezze / Difficilmente un ricco entra nel regno dei cieli (Mt 19, 23) / Ascoltate, popoli tutti, porgete orecchio abitanti del mondo, voi nobili e gente del popolo, ricchi e poveri insieme. / La mia bocca esprime sapienza, il mio cuore medita saggezza; porgerò l'orecchio a un proverbio, spiegherò il mio enigma sulla cetra. / Perché temere nei giorni tristi, quando mi circonda la malizia dei perversi? Essi confidano nella loro forza, si vantano della loro grande ricchezza. / Nessuno può riscattare se stesso, o dare a Dio il suo prezzo. / Per quanto si paghi il riscatto di una vita, non potrà mai bastare per vivere senza fine, e non vedere la tomba. / Vedrà morire i sapienti; lo stolto e l'insensato periranno insieme e lasceranno ad altri le loro ricchezze. / Il sepolcro sarà loro casa per sempre, loro dimora per tutte le generazioni, eppure hanno dato il loro nome alla terra. / Ma l'uomo nella prosperità non comprende, è come gli animali che periscono. (Gloria / Ant)
</p>

<p>
2^ Antifona / <b>Radunate i vostri tesori in cielo, dice il Signore</b> / SALMO 48, 14-21 (II) L'umana ricchezza non salva / Stolto,... quello che hai preparato di chi sarà? Beato chi arricchisce davanti a Dio (Lc 12, 20.21) / Questa è la sorte di chi confida in se stesso, l'avvenire di chi si compiace nelle sue parole. Come pecore sono avviati agli inferi, sarà loro pastore la morte; / scenderanno a precipizio nel sepolcro, svanirà ogni loro parvenza: gli inferi saranno la loro dimora. / Ma Dio potrà riscattarmi, mi strapperà dalla mano della morte. / Se vedi un uomo arricchirsi, non temere, se aumenta la gloria della sua casa. Quando muore, con sé non porta nulla, né scende con lui la sua gloria. / Nella sua vita si diceva fortunato: «Ti loderanno, perché ti sei procurato del bene». / Andrà con la generazione dei suoi padri che non vedranno mai più la luce. / L'uomo nella prosperità non comprende, è come gli animali che periscono. (Gloria / Ant)
</p>

<p>
3^ Antifona / <b>Gloria a te, Agnello immolato, a te potenza e onore nei secoli!</b> / CANTICO Ap 4, 11; 5, 9. 10. 12 Inno dei salvati / Tu sei degno, o Signore e Dio nostro, di ricevere la gloria, l'onore e la potenza, / perché tu hai creato tutte le cose, per la tua volontà furono create, per il tuo volere sussistono. / Tu sei degno, o Signore, di prendere il libro e di aprirne i sigilli, / perché sei stato immolato e hai riscattato per Dio con il tuo sangue uomini di ogni tribù, lingua, popolo e nazione / e li hai costituiti per il nostro Dio un regno di sacerdoti e regneranno sopra la terra. / L'Agnello che fu immolato è degno di potenza, ricchezza, sapienza e forza, onore, gloria e benedizione. (Gloria / Ant)
</p>

<p>
LETTURA BREVE (Rm 3, 23-25a) / Tutti hanno peccato e sono privi della gloria di Dio, ma sono giustificati gratuitamente per la sua grazia, in virtù della redenzione realizzata da Cristo Gesù. Dio lo ha prestabilito a servire come strumento di espiazione per mezzo della fede, nel suo sangue, al fine di manifestare la sua giustizia.
</p>

<p>
RESPONSORIO / R. <b>Mi colmerai di gioia, Signore, alla tua presenza</b> / Mi colmerai di gioia, Signore, alla tua presenza. / V. Festa senza fine alla tua presenza. / Gloria al Padre e al Figlio e allo Spirito Santo. / Mi colmerai di gioia, Signore, alla tua presenza.
</p>

<p>
Antifona al Magnificat / <b>Manifestaci la grandezza del tuo amore; Onnipotente e Santo è il tuo nome</b> / CANTICO DELLA BEATA VERGINE (Lc 1, 46-55) / Esultanza dell'anima nel Signore / L'anima mia magnifica il Signore e il mio spirito esulta in Dio, mio salvatore, / perché ha guardato l'umiltà della sua serva. D'ora in poi tutte le generazioni mi chiameranno beata. / Grandi cose ha fatto in me l'Onnipotente e Santo è il suo nome: / di generazione in generazione la sua misericordia si stende su quelli che lo temono. / Ha spiegato la potenza del suo braccio, ha disperso i superbi nei pensieri del loro cuore; / ha rovesciato i potenti dai troni, ha innalzato gli umili; / ha ricolmato di beni gli affamati, ha rimandato i ricchi a mani vuote. / Ha soccorso Israele, suo servo, ricordandosi della sua misericordia, / come aveva promesso ai nostri padri, ad Abramo e alla sua discendenza, per sempre. (Gloria / Ant)
</p>

<p>
INTERCESSIONI / Uniti nella liturgia di lode, supplichiamo il Cristo, pastore e guida delle anime, che ama e protegge la sua Chiesa: <b>Salva il tuo popolo, Signore</b> / Custodisci, pastore eterno, il nostro vescovo N, - e tutti i pastori della tua Chiesa. / Guarda con amore i nostri fratelli perseguitati ed oppressi, - affrettati a liberarli dalle loro pene. / Provvedi a tutti i poveri del mondo, - fa' che a nessuno manchi il pane, la casa e il lavoro. / Illumina con la tua sapienza le assemblee legislative, - perché facciano leggi giuste e sagge. / Ricordati dei defunti che hai redento a prezzo del tuo sangue, - ammettili al banchetto delle nozze eterne. (Pater)
</p>

<p>
Orazione / O Dio, a cui appartiene il giorno e la notte, fa' che il sole della giustizia non tramonti mai nel nostro spirito, perché possiamo giungere alla luce gloriosa del tuo regno. Per il nostro Signore. / Il Signore ci benedica, ci preservi da ogni male e ci conduca alla vita eterna. R. Amen.
</p>

<h1>MERCOLEDI</h1>

<h5>LODI MATTUTINE</h5>

<p>
INNO / Notte, tenebre e nebbia, fuggite: entra la luce, viene Cristo Signore. / Il sole di giustizia trasfigura ed accende l'universo in attesa. / Con gioia pura ed umile, fra i canti e le preghiere, accogliamo il Signore. / Salvatore dei poveri, la gloria del tuo volto splenda su un mondo nuovo! / A te sia lode, o Cristo, al Padre e al Santo Spirito, oggi e sempre nei secoli. Amen. 
</p>

<p>
1^ Antifona / <b>Santa è la tua via: chi è grande come te, Signore?</b> / SALMO 76 Dio rinnova i prodigi del suo amore / Siamo tribolati da ogni parte, ma non schiacciati: colui che ha risuscitato Gesù risusciterà anche noi (2Cor 4, 8.14) / La mia voce sale a Dio e grido aiuto; la mia voce sale a Dio, finché mi ascolti. / Nel giorno dell'angoscia io cerco il Signore, tutta la notte la mia mano è tesa e non si stanca; io rifiuto ogni conforto. / Mi ricordo di Dio e gemo, medito e viene meno il mio spirito. Tu trattieni dal sonno i miei occhi, sono turbato e senza parole. / Ripenso ai giorni passati, ricordo gli anni lontani. Un canto nella notte mi ritorna nel cuore: rifletto e il mio spirito si va interrogando. / Forse Dio ci respingerà per sempre, non sarà più benevolo con noi? E' forse cessato per sempre il suo amore, è finita la sua promessa per sempre? / Può Dio aver dimenticato la misericordia, aver chiuso nell'ira il suo cuore? E ho detto: «Questo è il mio tormento: è mutata la destra dell'Altissimo». / Ricordo le gesta del Signore, ricordo le tue meraviglie di un tempo. Mi vado ripetendo le tue opere, considero tutte le tue gesta. / O Dio, santa è la tua via; quale dio è grande come il nostro Dio? Tu sei il Dio che opera meraviglie, manifesti la tua forza fra le genti. / E' il tuo braccio che ha salvato il tuo popolo, i figli di Giacobbe e di Giuseppe. / Ti videro le acque, Dio, ti videro e ne furono sconvolte; sussultarono anche gli abissi. / Le nubi rovesciarono acqua, scoppiò il tuono nel cielo; le tue saette guizzarono. / Il fragore dei tuoi tuoni nel turbine, i tuoi fulmini rischiararono il mondo, la terra tremò e fu scossa. / Sul mare passava la tua via, i tuoi sentieri sulle grandi acque e le tue orme rimasero invisibili. / Guidasti come gregge il tuo popolo per mano di Mosè e di Aronne. (Gloria / Ant)
</p>

<p>
2^ Antifona / <b>Il mio cuore esulta nel Signore: è lui che umilia e innalza</b> / CANTICO 1 Sam 2, 1-10 La gioia e la speranza degli umili è in Dio / Ha rovesciato i potenti dai troni, ha innalzato gli umili; ha ricolmato di beni gli affamati (Lc 1, 52-53) / Il mio cuore esulta nel Signore, la mia fronte s'innalza grazie al mio Dio. Si apre la mia bocca contro i miei nemici, perché io godo del beneficio che mi hai concesso. / Non c'è santo come il Signore, non c'è rocca come il nostro Dio. / Non moltiplicate i discorsi superbi, dalla vostra bocca non esca arroganza; perché il Signore è il Dio che sa tutto e le sue opere sono rette. / L'arco dei forti s'è spezzato, ma i deboli sono rivestiti di vigore. / I sazi sono andati a giornata per un pane, mentre gli affamati han cessato di faticare. La sterile ha partorito sette volte e la ricca di figli è sfiorita. / Il Signore fa morire e fa vivere, scendere agli inferi e risalire. Il Signore rende povero e arricchisce, abbassa ed esalta. / Solleva dalla polvere il misero, innalza il povero dalle immondizie, per farli sedere con i capi del popolo, e assegnare loro un seggio di gloria. / Perché al Signore appartengono i cardini della terra e su di essi fa poggiare il mondo. / Sui passi dei giusti egli veglia, ma gli empi svaniscono nelle tenebre. Certo non prevarrà l'uomo malgrado la sua forza. / Dal Signore saranno abbattuti i suoi avversari! L'Altissimo tuonerà dal cielo. / Il Signore giudicherà gli estremi confini della terra; al suo re darà la forza ed eleverà la potenza del suo Messia. (Gloria / Ant)
</p>

<p>
3^ Antifona / <b>Il Signore regna, esulti la terra</b> / SALMO 96 La gloria del Signore nel giudizio / Questo salmo si riferisce alla salvezza e alla fede di tutte le genti in Cristo (sant'Atanasio) / Il Signore regna, esulti la terra, gioiscano le isole tutte. Nubi e tenebre lo avvolgono, giustizia e diritto sono la base del suo trono. / Davanti a lui cammina il fuoco e brucia tutt'intorno i suoi nemici. Le sue folgori rischiarano il mondo: vede e sussulta la terra. / I monti fondono come cera davanti al Signore, davanti al Signore di tutta la terra. I cieli annunziano la sua giustizia e tutti i popoli contemplano la sua gloria. / Siano confusi tutti gli adoratori di statue e chi si gloria dei propri idoli. Si prostrino a lui tutti gli dei! / Ascolta Sion e ne gioisce, esultano le città di Giuda per i tuoi giudizi, Signore. / Perché tu sei, Signore, l'Altissimo su tutta la terra, tu sei eccelso sopra tutti gli dèi. / Odiate il male, voi che amate il Signore: lui che custodisce la vita dei suoi fedeli li strapperà dalle mani degli empi. / Una luce si è levata per il giusto, gioia per i retti di cuore. Rallegratevi, giusti, nel Signore, rendete grazie al suo santo nome. (Gloria / Ant)
</p>

<p>
LETTURA BREVE (Rm 8, 35.37) / Chi ci separerà dunque dall'amore di Cristo? Forse la tribolazione, l'angoscia, la persecuzione, la fame, la nudità, il pericolo, la spada? Ma in tutte queste cose noi siamo più che vincitori per virtù di colui che ci ha amati.
</p>

<p>
RESPONSORIO BREVE / R. <b>Benedirò il Signore in ogni tempo</b> / Benedirò il Signore in ogni tempo. / V. Sulla mia bocca sempre la sua lode in ogni tempo. / Gloria al Padre e al Figlio e allo Spirito Santo. / Benedirò il Signore in ogni tempo.
</p>

<p>
Antifona al Benedictus / <b>In santità e giustizia tutti i nostri giorni serviamo il Signore</b> / CANTICO DI ZACCARIA (Lc 1, 68-79) Il Messia e il suo Precursore / Benedetto il Signore Dio d'Israele, perché ha visitato e redento il suo popolo, e ha suscitato per noi una salvezza potente nella casa di Davide, suo servo, come aveva promesso per bocca dei suoi santi profeti d'un tempo: salvezza dai nostri nemici, e dalle mani di quanti ci odiano. Così egli ha concesso misericordia ai nostri padri e si è ricordato della sua santa alleanza, del giuramento fatto ad Abramo, nostro padre, di concederci, liberati dalle mani dei nemici, di servirlo senza timore, in santità e giustizia al suo cospetto, per tutti i nostri giorni. E tu, bambino, sarai chiamato profeta dell'Altissimo perché andrai innanzi al Signore a preparargli le strade, per dare al suo popolo la conoscenza della salvezza nella remissione dei suoi peccati, grazie alla bontà misericordiosa del nostro Dio, per cui verrà a visitarci dall'alto un sole che sorge, per rischiarare quelli che stanno nelle tenebre e nell'ombra della morte e dirigere i nostri passi sulla via della pace. (Gloria / Ant)
</p>

<p>
Invocazioni / Lodiamo il Cristo, che ha promesso di rimanere con noi tutti i giorni sino alla fine dei secoli e rivolgiamogli la nostra preghiera: <b>Resta con noi, Signore</b> / Resta con noi, Signore, durante questo giorno, - non tramonti mai nel nostro spirito il sole della tua grazia. / Ti offriamo, Signore, le azioni e le sofferenze di questa giornata, - promettiamo di servirti sempre con cuore puro e leale. / Fa' che viviamo il tempo che ci dai, come un dono della tua bontà, - per divenire il sale della terra e la luce del mondo. / Il tuo Spirito orienti i nostri pensieri e le nostre parole, - perché rimaniamo sempre nel tuo amore e nella tua lode. (Pater)
</p>

<p>
Orazione / Risplenda su di noi, Signore, la luce della tua sapienza, perché liberi da ogni compromesso col peccato camminiamo sempre nella via dei tuoi comandamenti. Per il nostro Signore. / Il Signore ci benedica, ci preservi da ogni male e ci conduca alla vita eterna. R. Amen.
</p>

<h5>ORA MEDIA</h5>

<p>
1^ Antifona / <b>Ho ripensato la mia via, o Signore: camminerò secondo la tua legge</b> / SALMO 118, 57-64 VIII (Het) / La mia sorte, ho detto, Signore, è custodire le tue parole. Con tutto il cuore ti ho supplicato, fammi grazia secondo la tua promessa. / Ho scrutato le mie vie, ho rivolto i miei passi verso i tuoi comandamenti. Sono pronto e non voglio tardare a custodire i tuoi decreti. / I lacci degli empi mi hanno avvinto, ma non ho dimenticato la tua legge. Nel cuore della notte mi alzo a renderti lode per i tuoi giusti decreti. / Sono amico di coloro che ti sono fedeli e osservano i tuoi precetti. Del tuo amore, Signore, è piena la terra; insegnami il tuo volere. (Gloria / Ant)
</p>

<p>
2^ Antifona / <b>Il timore mi assale, o Dio: prestami ascolto e rispondimi!</b> / SALMO 54, 2-12 (I) L'amico che tradisce / Giuda, con un bacio tradisci il figlio dell'uomo? (Lc 22,48) / Porgi l'orecchio, Dio, alla mia preghiera, non respingere la mia supplica; dammi ascolto e rispondimi. / Mi agito nel mio lamento e sono sconvolto al grido del nemico, al clamore dell'empio. / Contro di me riversano sventura, mi perseguitano con furore. Dentro di me freme il mio cuore, piombano su di me terrori di morte. / Timore e spavento mi invadono e lo sgomento mi opprime. Dico: «Chi mi darà ali come di colomba, per volare e trovare riposo? / Ecco, errando, fuggirei lontano, abiterei nel deserto. Riposerei in un luogo di riparo dalla furia del vento e dell'uragano». / Disperdili, Signore, confondi le loro lingue: ho visto nella città violenza e contese. / Giorno e notte si aggirano sulle sue mura; all'interno iniquità, travaglio e insidie e non cessano nelle sue piazze sopruso e inganno. (Gloria / Ant)
</p>

<p>
3^ Antifona / <b>Getta nel Signore il tuo affanno: egli ti salverà</b> / SALMO 54, 13-15. 17-24 L'amico che tradisce / Giuda, con un bacio tradisci il figlio dell'uomo? (Lc 22,48) / Se mi avesse insultato un nemico, l'avrei sopportato; se fosse insorto contro di me un avversario, da lui mi sarei nascosto. / Ma sei tu, mio compagno, mio amico e confidente; ci legava una dolce amicizia, verso la casa di Dio camminavamo in festa. / Io invoco Dio e il Signore mi salva. Di sera, al mattino, a mezzogiorno mi lamento e sospiro ed egli ascolta la mia voce; / mi salva, mi dà pace da coloro che mi combattono: sono tanti i miei avversari. Dio mi ascolta e li umilia, egli che domina da sempre. / Per essi non c'è conversione e non temono Dio. Ognuno ha steso la mano contro i suoi amici, ha violato la sua alleanza. / Più untuosa del burro è la sua bocca, ma nel cuore ha la guerra; più fluide dell'olio le sue parole, ma sono spade sguainate. / Getta sul Signore il tuo affanno ed egli ti darà sostegno, mai permetterà che il giusto vacilli. / Tu, Dio, li sprofonderai nella tomba gli uomini sanguinari e fraudolenti: essi non giungeranno alla metà dei loro giorni. Ma io, Signore, in te confido. (Gloria / Ant)
</p>

<p>
(TERZA) LETTURA BREVE (Dt 1, 16-17a) / In quel tempo diedi quest'ordine ai vostri giudici: Ascoltate le cause dei vostri fratelli e giudicate con giustizia le questioni che uno può avere con il fratello o con lo straniero che sta presso di lui. Nei vostri giudizi non avrete riguardi personali, darete ascolto al piccolo come al grande; non temerete alcun uomo, poiché il giudizio appartiene a Dio. / V. Il Signore è giusto, ama la giustizia: / W. i buoni contempleranno il suo volto.
</p>

<p>
Orazione / Signore, Padre santo, Dio fedele, che hai mandato lo Spirito Santo promesso dal tuo Figlio, per riunire l'umanità dispersa a causa del peccato, donaci di essere nel mondo operatori di unità e di pace. Per Cristo nostro Signore.
</p>

<p>
(SESTA) LETTURA BREVE (Is 55, 8-9) / I miei pensieri non sono i vostri pensieri, le vostre vie non sono le mie vie, oracolo del Signore. Quanto il cielo sovrasta la terra, tanto le mie vie sovrastano le vostre vie, i miei pensieri sovrastano i vostri pensieri. / V. Chi è come te, Dio dell'universo? / W. Sei forte, Signore, fedele alla parola.
</p>

<p>
Orazione / O Dio grande e misericordioso che ci doni una sosta nella fatica quotidiana, sostieni la nostra debolezza, e aiutaci a portare a termine il lavoro che abbiamo iniziato. Per Cristo nostro Signore.
</p>

<p>
(NONA) LETTURA BREVE (1Sam 16, 7) / Dice il Signore: Non guardate all'aspetto, né alla statura. Io non guardo ciò che guarda l'uomo. L'uomo guarda l'apparenza, il Signore guarda il cuore. / V. Scrutami, o Dio, e vedi il mio cuore; / W. guidami nella via della vita.
</p>

<p>
Orazione / Signore Gesù Cristo, che per la salvezza di tutti gli uomini hai steso le braccia sulla croce, accogli l'offerta delle nostre azioni e fa' che tutta la nostra vita sia segno e testimonianza della tua redenzione. Tu che vivi e regni nei secoli dei secoli. R. Amen. / Benediciamo il Signore. / R. Rendiamo grazie a Dio.
</p>

<h5>VESPRI</h5>

<p>
INNO / Artefice e Signore della terra e del cielo, aurora inestinguibile, giorno senza tramonto, / dona alle stanche membra la gioia del riposo, e nel sonno rimargina le ferite dell'anima. / Se le tenebre scendono sulla città degli uomini, non si spenga la fede nel cuore dei credenti. / Te la voce proclami, o Dio trino e unico, te canti il nostro cuore, te adori il nostro spirito. Amen.
</p>

<p>
1^ Antifona / <b>Si compia la beata speranza, si manifesti la gloria del nostro Salvatore</b> / SALMO 61 Solo in Dio la nostra pace / Il Dio della speranza vi riempia d'ogni gioia e pace nella fede (Rm 15, 13) / Solo in Dio riposa l'anima mia; da lui la mia salvezza. Lui solo è mia rupe e mia salvezza, mia roccia di difesa: non potrò vacillare. / Fino a quando vi scaglierete contro un uomo, per abbatterlo tutti insieme, come muro cadente, come recinto che crolla? / Tramano solo di precipitarlo dall'alto, si compiacciono della menzogna. Con la bocca benedicono, nel loro cuore maledicono. / Solo in Dio riposa l'anima mia, da lui la mia speranza. Lui solo è mia rupe e mia salvezza, mia roccia di difesa: non potrò vacillare. / In Dio è la mia salvezza e la mia gloria; il mio saldo rifugio, la mia difesa è in Dio. / Confida sempre in lui, o popolo, davanti a lui effondi il tuo cuore, nostro rifugio è Dio. / Sì, sono un soffio i figli di Adamo, una menzogna tutti gli uomini, insieme, sulla bilancia, sono meno di un soffio. / Non confidate nella violenza, non illudetevi della rapina; alla ricchezza, anche se abbonda, non attaccate il cuore. / Una parola ha detto Dio, due ne ho udite: il potere appartiene a Dio, tua, Signore, è la grazia; / secondo le sue opere tu ripaghi ogni uomo. (Gloria / Ant)
</p>

<p>
2^ Antifona / <b>Fa' risplendere su di noi il tuo volto, donaci, o Dio, la tua benedizione</b> / SALMO 66 Tutti i popoli glorifichino il Signore / Sia noto a voi che questa salvezza di Dio viene ora rivolta ai pagani (At 28, 28) / Dio abbia pietà di noi e ci benedica, su di noi faccia splendere il suo volto; perché si conosca sulla terra la tua via, fra tutte le genti la tua salvezza. / Ti lodino i popoli, Dio, ti lodino i popoli tutti. / Esultino le genti e si rallegrino, perché giudichi i popoli con giustizia, governi le nazioni sulla terra. / Ti lodino i popoli, Dio, ti lodino i popoli tutti. / La terra ha dato il suo frutto. Ci benedica Dio, il nostro Dio, ci benedica Dio e lo temano tutti i confini della terra. (Gloria / Ant)
</p>

<p>
 3^ Antifona / <b>In Cristo l'universo è creato e tutto sussiste in lui</b> / CANTICO Col 1, 3. 12-20 Cristo fu generato prima di ogni creatura, è il primogenito di coloro che risuscitano dai morti. / Ringraziamo con gioia Dio, Padre del Signore nostro Gesù Cristo, perché ci ha messi in grado di partecipare alla sorte dei santi nella luce, / ci ha liberati dal potere delle tenebre, ci ha trasferiti nel regno del suo Figlio diletto, per opera del quale abbiamo la redenzione, la remissione dei peccati. / Cristo è immagine del Dio invisibile, generato prima di ogni creatura; è prima di tutte le cose e tutte in lui sussistono. / Tutte le cose sono state create per mezzo di lui e in vista di lui: quelle nei cieli e quelle sulla terra, quelle visibili e quelle invisibili. / Egli è il capo del corpo, che è la Chiesa; è il principio di tutto, il primogenito di coloro che risuscitano dai morti, per ottenere il primato su tutte le cose. / Piacque a Dio di fare abitare in lui ogni pienezza, per mezzo di lui riconciliare a sé tutte le cose, rappacificare con il sangue della sua croce gli esseri della terra e quelli del cielo. (Gloria / Ant)
</p>

<p>
LETTURA BREVE (1Pt 5, 5b-7) / Rivestitevi tutti di umiltà gli uni verso gli altri, perché Dio resiste ai superbi, ma da' grazia agli umili (Pro 3, 34). / Umiliatevi dunque sotto la potente mano di Dio, perché vi esalti al tempo opportuno, gettando in lui ogni vostra preoccupazione (Sal 54, 23), perché egli ha cura di voi.
</p>

<p>
RESPONSORIO BREVE / R. <b>Come la pupilla dell'occhio difendici, Signore</b> / Come la pupilla dell'occhio difendici, Signore. / V. Nascondici all'ombra delle tue ali, difendici, Signore. / Gloria al Padre e al Figlio e allo Spirito Santo. / Come la pupilla dell'occhio difendici, Signore.
</p>

<p>
Antifona al Magnificat / <b>Con la potenza del tuo braccio, Signore, disperdi i superbi, innalza gli umili</b> / CANTICO DELLA BEATA VERGINE (Lc 1,46-55) Esultanza dell'anima nel Signore / L'anima mia magnifica il Signore e il mio spirito esulta in Dio, mio salvatore, / perché ha guardato l'umiltà della sua serva. D'ora in poi tutte le generazioni mi chiameranno beata. / Grandi cose ha fatto in me l'Onnipotente e Santo è il suo nome: / di generazione in generazione la sua misericordia si stende su quelli che lo temono. / Ha spiegato la potenza del suo braccio, ha disperso i superbi nei pensieri del loro cuore; / ha rovesciato i potenti dai troni, ha innalzato gli umili; / ha ricolmato di beni gli affamati, ha rimandato i ricchi a mani vuote. / Ha soccorso Israele, suo servo, ricordandosi della sua misericordia, / come aveva promesso ai nostri padri, ad Abramo e alla sua discendenza, per sempre. (Gloria / Ant)
</p>

<p>
INTERCESSIONI / Lieti e riconoscenti, preghiamo Dio nostro Padre, che gode nel dispensare i suoi benefici: <b>Colma di grazia e di pace il tuo popolo, Signore</b> / Dio eterno, mille anni per te sono come il giorno che è passato, - fa' che non dimentichiamo che la nostra vita è come il fiore del campo che spunta al mattino e avvizzisce la sera. / Concedi al popolo cristiano la tua manna, perché non muoia di fame, - e l'acqua viva perché non soffra di sete inestinguibile. / Fa' che non perdiamo mai la fede e il senso cristiano della vita, - perché il nostro tempo, nella fatica e nel riposo, sia tutto orientato alla tua gloria. / Concedi a noi una stagione favorevole, - perché la terra produca un raccolto abbondante. / Dona ai defunti la visione del tuo volto, - fa' che un giorno possiamo godere con loro la gloria dei beati. (Pater)
</p>

<p>
Orazione / Santo è il tuo nome, Signore, e la tua misericordia è benedetta nei secoli; guarda con benevolenza il tuo popolo in preghiera e fa' che la sua lode si unisca alla liturgia dei santi nel cielo. Per il nostro Signore. / Il Signore ci benedica, ci preservi da ogni male e ci conduca alla vita eterna. R. Amen.
</p>

<h1>GIOVEDI</h1>

<h5>LODI MATTUTINE</h5>

<p>
INNO / Al sorger della luce, ascolta, o Padre santo, la preghiera degli umili. / Dona un linguaggio mite, che non conosca i frèmiti dell'orgoglio e dell'ira. / Donaci occhi limpidi, che vincano le torbide suggestioni del male. / Donaci un cuore puro, fedele nel servizio, ardente nella lode. / A te sia gloria, o Padre, al Figlio e al Santo Spirito nei secoli dei secoli. Amen.
</p>

<p>
1^ Antifona / <b>Risveglia, o Dio, la tua potenza, fa' splendere il tuo volto e noi saremo salvi</b> / SALMO 79 Visita, o Signore, la tua vigna / Vieni, Signore, Gesù (Ap 22, 20) / Tu, pastore d'Israele, ascolta, tu che guidi Giuseppe come un gregge. Assiso sui cherubini rifulgi davanti a Efraim, Beniamino e Manasse. / Risveglia la tua potenza e vieni in nostro soccorso. / Rialzaci, Signore, nostro Dio, fa’ splendere il tuo volto e noi saremo salvi. / Signore, Dio degli eserciti, fino a quando fremerai di sdegno contro le preghiere del tuo popolo? / Tu ci nutri con pane di lacrime, ci fai bere lacrime in abbondanza. Ci hai fatto motivo di contesa per i vicini, e i nostri nemici ridono di noi. / Rialzaci, Dio degli eserciti, fa’ risplendere il tuo volto e noi saremo salvi. / Hai divelto una vite dall'Egitto, per trapiantarla hai espulso i popoli. Le hai preparato il terreno, hai affondato le sue radici e ha riempito la terra. / La sua ombra copriva le montagne e i suoi rami i più alti cedri. / Ha esteso i suoi tralci fino al mare e arrivavano al fiume i suoi germogli. / Perché hai abbattuto la sua cinta e ogni viandante ne fa vendemmia? La devasta il cinghiale del bosco e se ne pasce l'animale selvatico. / Dio degli eserciti, volgiti, guarda dal cielo e vedi e visita questa vigna, proteggi il ceppo che la tua destra ha piantato, il germoglio che ti sei coltivato. / Quelli che l'arsero col fuoco e la recisero periranno alla minaccia del tuo volto. Sia la tua mano sull'uomo della tua destra, sul figlio dell'uomo che per te hai reso forte. / Da te più non ci allontaneremo, ci farai vivere e invocheremo il tuo nome. / Rialzaci Signore, Dio degli eserciti, fa’ splendere il tuo volto e noi saremo salvi. (Gloria / Ant)
</p>

<p>
2^ Antifona / <b>Grandi cose ha compiuto il Signore, sappiano i popoli le sue imprese.</b> / CANTICO Is 12, 1-6 Esultanza del popolo redento / Chi ha sete venga a me e beva (Gv 7, 37) / Ti ringrazio, Signore; tu eri con me adirato, ma la tua collera si è calmata e tu mi hai consolato. / Ecco, Dio è la mia salvezza; io confiderò, non avrò mai timore, perché mia forza e mio canto è il Signore; egli è stato la mia salvezza. / Attingerete acqua con gioia alle sorgenti della salvezza. / In quel giorno direte: «Lodate il Signore, invocate il suo nome; manifestate tra i popoli le sue meraviglie, proclamate che il suo nome è sublime. / Cantate inni al Signore, perché ha fatto opere grandi, ciò sia noto in tutta la terra. / Gridate giulivi ed esultate, abitanti di Sion, perché grande in mezzo a voi è il Santo di Israele». (Gloria / Ant)
</p>

<p>
3^ Antifona / <b>Esultate in Dio, nostra forza</b> / SALMO 80 Solenne rinnovazione dell'alleanza / Guardate, fratelli, che non si trovi in nessuno di voi un cuore perverso e senza fede (Eb 3, 12) / Esultate in Dio, nostra forza, acclamate al Dio di Giacobbe. Intonate il canto e suonate il timpano, la cetra melodiosa con l'arpa. / Suonate la tromba nel plenilunio, nostro giorno di festa. Questa è una legge per Israele, un decreto del Dio di Giacobbe. / Lo ha dato come testimonianza a Giuseppe, quando usciva dal paese d'Egitto. / Un linguaggio mai inteso io sento: «Ho liberato dal peso la sua spalla, le sue mani hanno deposto la cesta. / Hai gridato a me nell'angoscia e io ti ho liberato, avvolto nella nube ti ho dato risposta, ti ho messo alla prova alle acque di Meriba. / Ascolta, popolo mio, ti voglio ammonire; Israele, se tu mi ascoltassi! Non ci sia in mezzo a te un altro dio e non prostrarti a un dio straniero. / Sono io il Signore tuo Dio, che ti ho fatto uscire dal paese d'Egitto; apri la tua bocca, la voglio riempire. / Ma il mio popolo non ha ascoltato la mia voce, Israele non mi ha obbedito. L'ho abbandonato alla durezza del suo cuore, che seguisse il proprio consiglio. / Se il mio popolo mi ascoltasse, se Israele camminasse per le mie vie! Subito piegherei i suoi nemici e contro i suoi avversari porterei la mia mano. / I nemici del Signore gli sarebbero sottomessi e la loro sorte sarebbe segnata per sempre; li nutrirei con fiore di frumento, li sazierei con miele di roccia». (Gloria / Ant)
</p>

<p>
LETTURA BREVE (Rm 14, 17-19) / Il regno di Dio non è questione di cibo o di bevanda, ma è giustizia, pace e gioia nello Spirito Santo: chi serve il Cristo in queste cose, è bene accetto a Dio e stimato dagli uomini. Diamoci dunque alle opere della pace e alla edificazione vicendevole.
</p>

<p>
RESPONSORIO BREVE / R. <b>Al sorgere del giorno mi ricordo di te, Signore</b> / Al sorgere del giorno mi ricordo di te, Signore. / V. Tu sei il mio aiuto: mi ricordo di te, Signore. / Gloria al Padre e al Figlio e allo Spirito Santo. / Al sorgere del giorno mi ricordo di te, Signore.
</p>

<p>
Antifona al Benedictus / <b>Da' al tuo popolo, Signore, la conoscenza della salvezza e il perdono dei peccati</b> / CANTICO DI ZACCARIA (Lc 1, 68-79) Il Messia e il suo Precursore / Benedetto il Signore Dio d'Israele, perché ha visitato e redento il suo popolo, e ha suscitato per noi una salvezza potente nella casa di Davide, suo servo, come aveva promesso per bocca dei suoi santi profeti d'un tempo: salvezza dai nostri nemici, e dalle mani di quanti ci odiano. Così egli ha concesso misericordia ai nostri padri e si è ricordato della sua santa alleanza, del giuramento fatto ad Abramo, nostro padre, di concederci, liberati dalle mani dei nemici, di servirlo senza timore, in santità e giustizia al suo cospetto, per tutti i nostri giorni. E tu, bambino, sarai chiamato profeta dell'Altissimo perché andrai innanzi al Signore a preparargli le strade, per dare al suo popolo la conoscenza della salvezza nella remissione dei suoi peccati, grazie alla bontà misericordiosa del nostro Dio, per cui verrà a visitarci dall'alto un sole che sorge, per rischiarare quelli che stanno nelle tenebre e nell'ombra della morte e dirigere i nostri passi sulla via della pace. (Gloria / Ant)
</p>

<p>
Invocazioni / Con la libertà dei figli invochiamo Dio Padre che ci ama e ascolta le nostre preghiere: <b>Illumina i nostri occhi, Signore</b> / Ti ringraziamo di averci illuminati con lo Spirito che procede da te e dal Figlio tuo, - fa' che ci saziamo della sua luce per tutta la lunghezza di questa giornata. / La tua sapienza ci prenda per mano, - perché camminiamo nella via della vita. / Insegnaci ad affrontare coraggiosamente ogni avversità, - per servirti sempre con animo generoso. / Sii tu l'ispiratore dei nostri pensieri e delle nostre azioni, - perché collaboriamo docilmente con la tua provvidenza. (Pater)
</p>

<p>
Orazione / O Dio, vera luce e sorgente della luce, ascolta la nostra preghiera del mattino e fa' che meditando con perseveranza la tua legge, viviamo sempre illuminati dallo splendore della tua verità. Per il nostro Signore. / Il Signore ci benedica, ci preservi da ogni male e ci conduca alla vita eterna. R. Amen.
</p>

<h5>ORA MEDIA</h5>

<p>
1^ Antifona / <b>La tua parola è per me più che ricchezza d'oro e d'argento</b> / SALMO 118, 65-72 IX (Tet) / Hai fatto il bene al tuo servo, Signore, secondo la tua parola. Insegnami il senno e la saggezza, perché ho fiducia nei tuoi comandamenti. / Prima di essere umiliato andavo errando, ma ora osservo la tua parola. Tu sei buono e fai il bene, insegnami i tuoi decreti. / Mi hanno calunniato gli insolenti, ma io con tutto il cuore osservo i tuoi precetti. Torpido come il grasso è il loro cuore, ma io mi diletto della tua legge. / Bene per me se sono stato umiliato, perché impari ad obbedirti. La legge della tua bocca mi è preziosa più di mille pezzi d'oro e d'argento. (Gloria / Ant)
</p>

<p>
2^ Antifona / <b>Gloria alla tua parola, o Dio: confido in te, non ho timore</b> / SALMO 55, 2-7b. 9-14 Fiducia nella parola di Dio / Si descrive Cristo nella passione (san Girolamo) / Pietà di me, o Dio, perché l'uomo mi calpesta, un aggressore sempre mi opprime. Mi calpestano sempre i miei nemici, molti sono quelli che mi combattono. / Nell'ora della paura, io in te confido: In Dio, di cui lodo la parola. In Dio confido, non avrò timore: che cosa potrà farmi un uomo? / Travisano sempre le mie parole, non pensano che a farmi del male. / Suscitano contese e tendono insidie, osservano i miei passi, per attentare alla mia vita. / I passi del mio vagare tu li hai contati, le mie lacrime nell'otre tuo raccogli; non sono forse scritte nel tuo libro? / Allora ripiegheranno i miei nemici, quando ti avrò invocato: so che Dio è in mio favore. / Lodo la parola di Dio, lodo la parola del Signore, in Dio confido, non avrò timore: che cosa potrà farmi un uomo? / Su di me, o Dio, i voti che ti ho fatto: ti renderò azioni di grazie, perché mi hai liberato dalla morte. / Hai preservato i miei piedi dalla caduta, perché io cammini alla tua presenza nella luce dei viventi, o Dio. (Gloria / Ant)
</p>

<p>
3^ Antifona / <b>Grande sino ai cieli il tuo amore, o Dio!</b> / SALMO 56 Preghiera del mattino nella sofferenza / Questo salmo si riferisce alla passione del Signore (sant'Agostino) / Pietà di me, pietà di me, o Dio, in te mi rifugio; mi rifugio all'ombra delle tue ali finché sia passato il pericolo. / Invocherò Dio, l'Altissimo, Dio che mi fa il bene. / Mandi dal cielo a salvarmi dalla mano dei miei persecutori, Dio mandi la sua fedeltà e la sua grazia. / Io sono come in mezzo a leoni, che divorano gli uomini; i loro denti sono lance e frecce, la loro lingua spada affilata. / Innalzati sopra il cielo, o Dio, su tutta la terra la tua gloria. / Hanno teso una rete ai miei piedi, mi hanno piegato, hanno scavato davanti a me una fossa e vi sono caduti. / Saldo è il mio cuore, o Dio, saldo è il mio cuore. / Voglio cantare, a te voglio inneggiare: svegliati, mio cuore, svegliatevi arpa, cetra, voglio svegliare l'aurora. / Ti loderò tra i popoli, Signore, a te canterò inni tra le genti, perché la tua bontà è grande fino ai cieli, e la tua fedeltà fino alle nubi. / Innalzati sopra il cielo, o Dio, su tutta la terra la tua gloria. (Gloria / Ant)
</p>

<p>
(TERZA) LETTURA BREVE (Gal 5, 13-14) / Voi, fratelli, siete stati chiamati a libertà. Purché questa libertà non divenga un pretesto per vivere secondo la carne, ma mediante la carità siate a servizio gli uni degli altri. Tutta la legge infatti trova la sua pienezza in un solo precetto: amerai il prossimo tuo come te stesso (Lv 19, 18). / V. Signore, corro la via dei tuoi comandi, / W. poiché tu allarghi il mio cuore.
</p>

<p>
Orazione / O Dio, che all'ora terza hai effuso lo Spirito Santo sugli apostoli, riuniti in preghiera, concedi anche a noi di partecipare al dono della sua grazia. Per Cristo nostro Signore.
</p>

<p>
(SESTA) LETTURA BREVE (Gal 5, 16-17) / Camminate secondo lo Spirito e non sarete portati a soddisfare i desideri della carne; la carne infatti ha desideri contrari allo Spirito e lo Spirito ha desideri contrari alla carne; queste cose si oppongono a vicenda, sicché voi non fate quello che vorreste. / V. Buono sei tu, Signore, e fonte di ogni bene: / W. insegnami il tuo volere.
</p>

<p>
Orazione / O Dio onnipotente ed eterno, in cui non è oscurità né tenebre, fa' risplendere su di noi la tua luce, perché illuminati dalla tua parola, camminiamo verso di te con cuore generoso e fedele. Per Cristo nostro Signore.
</p>

<p>
(NONA) LETTURA BREVE (Gal 5, 22. 25) / Il frutto dello Spirito è amore, gioia, pace, pazienza, benevolenza, bontà, fedeltà, mitezza, dominio di sé. Se pertanto viviamo dello Spirito, camminiamo anche secondo lo Spirito. / V. Insegnami la via da percorrere, Signore: / W. mi guidi il tuo spirito buono per una terra piana.
</p>

<p>
Orazione / Ascolta, o Dio, le nostre preghiere, e donaci di imitare la passione del tuo Figlio per portare con serena fortezza la nostra croce quotidiana. Per Cristo nostro Signore. R. Amen. / Benediciamo il Signore. / R. Rendiamo grazie a Dio.
</p>

<h5>VESPRI</h5>

<p>
INNO / Dio, che di chiara luce tessi la trama al giorno, accogli il nostro canto nella quiete del vespro. / Ecco il sole scompare all'estremo orizzonte; scende l'ombra e il silenzio sulle fatiche umane. / Non si offuschi la mente nella notte del male, ma rispecchi serena la luce del tuo volto. / Te la voce proclami, o Dio trino ed unico, te canti il nostro cuore, te adori il nostro spirito. Amen. 
</p>

<p>
1^ Antifona / <b>Ti ho voluto come luce delle nazioni: tu porterai la salvezza ai confini del mondo</b> / SALMO 71, 1-11 (I) Il potere regale del Messia / Aperti i loro scrigni, gli offrirono in dono oro, incenso e mirra (Mt 2, 11) / Dio, da' al re il tuo giudizio, al figlio del re la tua giustizia; regga con giustizia il tuo popolo e i tuoi poveri con rettitudine. / Le montagne portino pace al popolo e le colline giustizia. / Ai miseri del suo popolo renderà giustizia, salverà i figli dei poveri e abbatterà l'oppressore. / Il suo regno durerà quanto il sole, quanto la luna, per tutti i secoli. Scenderà come pioggia sull'erba, come acqua che irrora la terra. / Nei suoi giorni fiorirà la giustizia e abbonderà la pace, finché non si spenga la luna. / E dominerà da mare a mare, dal fiume sino ai confini della terra. A lui si piegheranno gli abitanti del deserto, lambiranno la polvere i suoi nemici. / I re di Tarsis e delle isole porteranno offerte, i re degli Arabi e di Saba offriranno tributi. A lui tutti i re si prostreranno, lo serviranno tutte le nazioni. (Gloria / Ant)
</p>

<p>
2^ Antifona / <b>Dio farà giustizia per i poveri: li salverà dall'oppressione</b> / SALMO 71, 12-19 (II) Regno di pace e di benedizione / Andate in tutto il mondo a predicare il vangelo (Mc 15, 15) / Egli libererà il povero che invoca e il misero che non trova aiuto, avrà pietà del debole e del povero e salverà la vita dei suoi miseri. / Li riscatterà dalla violenza e dal sopruso, sarà prezioso ai suoi occhi il loro sangue. / Vivrà e gli sarà dato oro di Arabia; si pregherà per lui ogni giorno, sarà benedetto per sempre. / Abbonderà il frumento nel paese, ondeggerà sulle cime dei monti; il suo frutto fiorirà come il Libano, la sua messe come l'erba della terra. / Il suo nome duri in eterno, davanti al sole persista il suo nome. In lui saranno benedette tutte le stirpi della terra e tutti i popoli lo diranno beato. / Benedetto il Signore, Dio di Israele, egli solo compie prodigi. / E benedetto il suo nome glorioso per sempre, della sua gloria sia piena tutta la terra. Amen, amen. (Gloria / Ant)
</p>

<p>
3^ Antifona / <b>Ora si è compiuta la salvezza e il regno del nostro Dio</b> / CANTICO Ap 11, 17-18; 12, 10b-12a Il giudizio di Dio / Noi ti rendiamo grazie, Signore Dio onnipotente, che sei e che eri, / perché hai messo mano alla tua grande potenza, e hai instaurato il tuo regno. / Le genti fremettero, ma è giunta l'ora della tua ira, il tempo di giudicare i morti, / di dare la ricompensa ai tuoi servi, ai profeti e ai santi e a quanti temono il tuo nome, piccoli e grandi. / Ora si è compiuta la salvezza, la forza e il regno del nostro Dio e la potenza del suo Cristo, / poiché è stato precipitato l'Accusatore; colui che accusava i nostri fratelli, davanti al nostro Dio giorno e notte. / Essi lo hanno vinto per il sangue dell'Agnello e la testimonianza del loro martirio, perché hanno disprezzato la vita fino a morire. / Esultate, dunque, o cieli, rallegratevi e gioite, voi tutti che abitate in essi. (Gloria / Ant)
</p>

<p>
LETTURA BREVE (1Pt 1, 22-23) / Dopo aver santificato le vostre anime con l'obbedienza alla verità, per amarvi sinceramente come fratelli, amatevi intensamente, di vero cuore, gli uni gli altri, essendo stati rigenerati non da un seme corruttibile, ma immortale, cioè dalla parola di Dio viva ed eterna.
</p>

<p>
Responsorio Breve / R. <b>Il Signore è il mio pastore: non manco di nulla</b> / Il Signore è il mio pastore: non manco di nulla. / V. In pascoli erbosi mi fa riposare: non manco di nulla. / Gloria al Padre e al Figlio e allo Spirito Santo. / Il Signore è il mio pastore: non manco di nulla.
</p>

<p>
Antifona al Magnificat / <b>Chi ha fame di giustizia, il Signore lo colma di beni</b> / CANTICO DELLA BEATA VERGINE (Lc 1,46-55) Esultanza dell'anima nel Signore / L'anima mia magnifica il Signore e il mio spirito esulta in Dio, mio salvatore, / perché ha guardato l'umiltà della sua serva. D'ora in poi tutte le generazioni mi chiameranno beata. / Grandi cose ha fatto in me l'Onnipotente e Santo è il suo nome: / di generazione in generazione la sua misericordia si stende su quelli che lo temono. / Ha spiegato la potenza del suo braccio, ha disperso i superbi nei pensieri del loro cuore; / ha rovesciato i potenti dai troni, ha innalzato gli umili; / ha ricolmato di beni gli affamati, ha rimandato i ricchi a mani vuote. / Ha soccorso Israele, suo servo, ricordandosi della sua misericordia, / come aveva promesso ai nostri padri, ad Abramo e alla sua discendenza, per sempre. (Gloria / Ant)
</p>

<p>
INTERCESSIONI / Ricordiamo con gioia che il nostro Salvatore ha benedetto il suo popolo con ogni benedizione spirituale e pieni di speranza chiediamo: <b>Benedici la tua Chiesa, Signore</b> / Custodisci, Dio misericordioso, il nostro papa N. e il nostro vescovo N., - dona loro serenità e salute. / Proteggi il nostro paese, - fa' che progredisca nella giustizia e nella pace. / Convoca i figli di Dio intorno alla tua mensa, - fa' che anime buone e generose ti seguano nella via della castità, povertà e obbedienza. / Conferma nel santo proposito le vergini a te consacrate, - perché ti servano con animo ardente e fedele. / Dona il riposo eterno ai nostri defunti, - fa' che li sentiamo vicini a noi nella comunione dei santi. (Pater)
</p>

<p>
Orazione / Accogli, Signore misericordioso, la nostra lode della sera: fa' che il nostro cuore non si stanchi mai di meditare la tua legge, perché otteniamo il premio promesso ai tuoi fedeli nella vita eterna. Per il nostro Signore. / Il Signore ci benedica, ci preservi da ogni male e ci conduca alla vita eterna. R. Amen.
</p>

<h1>VENERDI</h1>

<h5>LODI MATTUTINE</h5>

<p>
INNO / O Gesù salvatore, luce vera del mondo, accogli le primizie della nostra preghiera. / Risveglia in noi la fede, la speranza, l'amore; dona pace e concordia e letizia perfetta. / Lenisci con le lacrime la durezza dei cuori, accendi il desiderio della patria beata. / A te sia gloria, o Cristo, speranza delle genti, al Padre e al Santo Spirito nei secoli dei secoli. Amen.
</p>

<p>
1^ Antifona / <b>Un cuore affranto e umiliato non disprezzarlo, Signore</b> / SALMO 50 Pietà di me, o Signore / Rinnovatevi nello spirito della vostra mente e rivestite l'uomo nuovo (Ef 4,23-24) / Pietà di me, o Dio, secondo la tua misericordia; nel tuo grande amore cancella il mio peccato. / Lavami da tutte le mie colpe, mondami dal mio peccato. Riconosco la mia colpa, il mio peccato mi sta sempre dinanzi. / Contro di te, contro te solo ho peccato, quello che è male ai tuoi occhi, io l'ho fatto; perciò sei giusto quando parli, retto nel tuo giudizio. / Ecco, nella colpa sono stato generato, nel peccato mi ha concepito mia madre. Ma tu vuoi la sincerità del cuore e nell'intimo m'insegni la sapienza. / Purificami con issopo e sarò mondato; lavami e sarò più bianco della neve. Fammi sentire gioia e letizia, esulteranno le ossa che hai spezzato. / Distogli lo sguardo dai miei peccati, cancella tutte le mie colpe. Crea in me, o Dio, un cuore puro, rinnova in me uno spirito saldo. / Non respingermi dalla tua presenza e non privarmi del tuo santo spirito. Rendimi la gioia di essere salvato, sostieni in me un animo generoso. / Insegnerò agli erranti le tue vie e i peccatori a te ritorneranno. Liberami dal sangue, Dio, Dio mia salvezza, la mia lingua esalterà la tua giustizia. Signore, apri le mie labbra e la mia bocca proclami la tua lode; poiché non gradisci il sacrificio e, se offro olocausti, non li accetti. / Uno spirito contrito è sacrificio a Dio, un cuore affranto e umiliato, tu, o Dio, non disprezzi. / Nel tuo amore fa' grazia a Sion, rialza le mura di Gerusalemme. / Allora gradirai i sacrifici prescritti, l'olocausto e l'intera oblazione, allora immoleranno vittime sopra il tuo altare. (Gloria / Ant)
</p>

<p>
2^ Antifona / <b>Nel tuo sdegno, Signore, ricordati della tua misericordia</b> / CANTICO Ab 3, 2-4. 13a. 15-19 Dio appare per il giudizio / Vedranno il Figlio dell'uomo venire su una nube con potenza e gloria grande. Levate il capo perché la vostra liberazione è vicina (Lc 21, 27.28) / Signore, ho ascoltato il tuo annunzio, Signore, ho avuto timore della tua opera. / Nel corso degli anni manifestala, falla conoscere nel corso degli anni. Nello sdegno ricordati di avere clemenza. / Dio viene da Teman, il Santo dal monte Paran. / La sua maestà ricopre i cieli, delle sue lodi è piena la terra. / Il suo splendore è come la luce, bagliori di folgore escono dalle sue mani: là si cela la sua potenza. / Sei uscito per salvare il tuo popolo, per salvare il tuo consacrato. Hai affogato nel mare i cavalli dell'empio, nella melma di grandi acque. / Ho udito e fremette il mio cuore, a tal voce tremò il mio labbro, la carie entra nelle mie ossa e sotto di me tremano i miei passi. / Sospiro al giorno dell'angoscia che verrà contro il popolo che ci opprime. / Il fico infatti non germoglierà, nessun prodotto daranno le viti, cesserà il raccolto dell'olivo, / i campi non daranno più cibo, i greggi spariranno dagli ovili e le stalle rimarranno senza buoi. / Ma io gioirò nel Signore, esulterò in Dio mio salvatore. / Il Signore Dio è la mia forza, egli rende i miei piedi come quelli delle cerve e sulle alture mi fa camminare. (Gloria / Ant)
</p>

<p>
3^ Antifona / <b>Glorifica il Signore, Gerusalemme, loda, Sion, il tuo Dio</b> / SALMO 147 La Gerusalemme riedificata / Vieni, ti mostrerò la fidanzata, la sposa dell'Agnello (Ap 21, 9) / Glorifica il Signore, Gerusalemme, loda, Sion, il tuo Dio. Perché ha rinforzato le sbarre delle tue porte, in mezzo a te ha benedetto i tuoi figli. / Egli ha messo pace nei tuoi confini e ti sazia con fior di frumento. Manda sulla terra la sua parola, il suo messaggio corre veloce. / Fa scendere la neve come lana, come polvere sparge la brina. Getta come briciole la grandine, di fronte al suo gelo chi resiste? / Manda una sua parola ed ecco si scioglie, fa soffiare il vento e scorrono le acque. Annunzia a Giacobbe la sua parola, le sue leggi e i suoi decreti a Israele. / Così non ha fatto con nessun altro popolo, non ha manifestato ad altri i suoi precetti. (Gloria / Ant)
</p>

<p>
LETTURA BREVE (Ef 2, 13-16) / Ora, in Cristo Gesù, voi che un tempo eravate i lontani siete diventati i vicini grazie al sangue di Cristo. Egli infatti è la nostra pace, colui che ha fatto dei due un popolo solo, abbattendo il muro di separazione che era frammezzo, cioè l'inimicizia, annullando, per mezzo della sua carne, la legge fatta di prescrizioni e di decreti, per creare in se stesso, dei due, un solo uomo nuovo, facendo la pace, e per riconciliare tutti e due con Dio in un solo corpo, per mezzo della croce, distruggendo in se stesso l'inimicizia.
</p>

<p>
RESPONSORIO BREVE / R. <b>Invocherò l'Altissimo: da lui ogni mio bene</b> / Invocherò l'Altissimo: da lui ogni mio bene. / V. Dal cielo manderà la sua salvezza: da lui ogni mio bene. / Gloria al Padre e al Figlio e allo Spirito Santo. / Invocherò l'Altissimo: da lui ogni mio bene.
</p>

<p>
Antifona al Benedictus / <b>Nella sua misericordia il nostro Dio ci ha visitati dall'alto come sole che sorge</b> / CANTICO DI ZACCARIA (Lc 1, 68-79) Il Messia e il suo Precursore / Benedetto il Signore Dio d'Israele, perché ha visitato e redento il suo popolo, e ha suscitato per noi una salvezza potente nella casa di Davide, suo servo, come aveva promesso per bocca dei suoi santi profeti d'un tempo: salvezza dai nostri nemici, e dalle mani di quanti ci odiano. Così egli ha concesso misericordia ai nostri padri e si è ricordato della sua santa alleanza, del giuramento fatto ad Abramo, nostro padre, di concederci, liberati dalle mani dei nemici, di servirlo senza timore, in santità e giustizia al suo cospetto, per tutti i nostri giorni. E tu, bambino, sarai chiamato profeta dell'Altissimo perché andrai innanzi al Signore a preparargli le strade, per dare al suo popolo la conoscenza della salvezza nella remissione dei suoi peccati, grazie alla bontà misericordiosa del nostro Dio, per cui verrà a visitarci dall'alto un sole che sorge, per rischiarare quelli che stanno nelle tenebre e nell'ombra della morte e dirigere i nostri passi sulla via della pace. (Gloria / Ant)
</p>

<p>
Invocazioni / Cristo, Agnello senza macchia, si è offerto al Padre per purificare le nostre coscienze dalle opere del male. A lui diciamo umilmente: <b>Nella tua volontà è la nostra pace, o Signore</b> / Dalla tua bontà abbiamo ricevuto questo nuovo giorno, - fa' che segni l'inizio di una vita nuova. / Hai creato il mondo e lo conservi con la tua provvidenza, - donaci uno sguardo di fede, perché vediamo la tua presenza in ogni creatura. / Nel tuo sangue, versato per noi, hai costituito la nuova ed eterna alleanza, - fa' che, osservando la legge dell'amore, restiamo fedeli al nuovo patto. / Sulla croce hai fatto sgorgare dal costato sangue ed acqua, - in questo fiume di grazia lava le nostre colpe e allieta la città di Dio. (Pater)
</p>

<p>
Orazione / Accogli, Dio onnipotente, la nostra lode del mattino, e fa' che ci uniamo un giorno al coro dei tuoi santi per cantare in eterno la tua gloria. Per il nostro Signore. / Il Signore ci benedica, ci preservi da ogni male e ci conduca alla vita eterna. R. Amen.
</p>

<h5>ORA MEDIA</h5>

<p>
1^ Antifona / <b>Mi conforti il tuo amore, o Dio, secondo la tua promessa</b> / SALMO 118, 73-80 X (Iod) / Le tue mani mi hanno fatto e plasmato; fammi capire e imparerò i tuoi comandi. I tuoi fedeli al vedermi avranno gioia, perché ho sperato nella tua parola. / Signore, so che giusti sono i tuoi giudizi e con ragione mi hai umiliato. Mi consoli la tua grazia, secondo la tua promessa al tuo servo. / Venga su di me la tua misericordia e avrò vita, poiché la tua legge è la mia gioia. Siano confusi i superbi che a torto mi opprimono; io mediterò la tua legge. / Si volgano a me i tuoi fedeli e quelli che conoscono i tuoi insegnamenti. Sia integro il mio cuore nei tuoi precetti, perché non resti confuso. (Gloria / Ant)
</p>

<p>
2^ Antifona / <b>Liberami dai miei nemici, o Dio, quando insorgono contro di me!</b> / SALMO 58, 2-5. 10-11. 17-18 Domanda di protezione dagli aggressori / Il salmo riecheggia la preghiera piena di amore rivolta da Gesù al Padre (Eusebio di Cesarea) / Liberami dai nemici, mio Dio, proteggimi dagli aggressori. Liberami da chi fa il male, salvami da chi sparge sangue. / Ecco, insidiano la mia vita, contro di me si avventano i potenti. / Signore, non c'è colpa in me, non c'è peccato; senza mia colpa accorrono e si appostano. Svegliati, vienimi incontro e guarda. / A te, mia forza, io mi rivolgo: sei tu, o Dio, la mia difesa. La grazia del mio Dio mi viene in aiuto, Dio mi farà sfidare i miei nemici. / Ma io canterò la tua potenza, al mattino esalterò la tua grazia perché sei stato mia difesa, mio rifugio nel giorno del pericolo. / O mia forza, a te voglio cantare, poiché tu sei, o Dio, la mia difesa, mio Dio, tu sei la mia misericordia. (Gloria / Ant)
</p>

<p>
3^ Antifona / <b>Beato l'uomo che è provato da Dio: il Signore ferisce e risana</b> / SALMO 59 Preghiera dopo la sventura / Avrete tribolazioni nel mondo... ma abbiate fiducia, io ho vinto il mondo (Gv 16, 33) / Dio, tu ci hai respinti, ci hai dispersi; ti sei sdegnato: ritorna a noi. / Hai scosso la terra, l'hai squarciata, risana le sue fratture, perché sta crollando. Hai inflitto al tuo popolo dure prove, ci hai fatto bere vino da vertigini. / Hai dato un segnale ai tuoi fedeli perché fuggissero lontano dagli archi. / Perché i tuoi amici siano liberati, salvaci con la destra e a noi rispondi. / Dio ha parlato nel suo tempio: «Esulto e divido Sichem, misuro la valle di Succot. / Mio è Gàlaad, mio è Manasse, Efraim è la difesa del mio capo, Giuda lo scettro del mio comando. / Moab è il bacino per lavarmi, sull'Idumea getterò i miei sandali, sulla Filistea canterò vittoria». / Chi mi condurrà alla città fortificata, chi potrà guidarmi fino all'Idumea? Non forse tu, o Dio, che ci hai respinti, e più non esci, o Dio, con le nostre schiere? / Nell'oppressione vieni in nostro aiuto perché vana è la salvezza dell'uomo. Con Dio noi faremo prodigi: egli calpesterà i nostri nemici. (Gloria / Ant)
</p>

<p>
(TERZA) LETTURA BREVE (Dt 1, 31b) / Il Signore tuo Dio ti ha portato, come un uomo porta il proprio figlio, per tutto il cammino che hai fatto. / V. Con la tua parola sostienimi, e avrò la vita: / W. non deludermi nella mia speranza.
</p>

<p>
Orazione / Signore Gesù Cristo, che all'ora terza fosti condotto al supplizio della croce per la redenzione del mondo, nella tua bontà perdona le nostre colpe passate e preservaci da quelle future. Tu che vivi e regni nei secoli dei secoli.
</p>

<p>
(SESTA) LETTURA BREVE (Bar 4, 28-29) / Come pensaste di allontanarvi da Dio, così ritornando decuplicate lo zelo per ricercarlo, poiché chi vi ha afflitti con tante calamità vi darà anche, con la salvezza, una gioia perenne. / V. Presso il Signore è l'amore, / W. e grande la sua redenzione.
</p>

<p>
Orazione / Signore Gesù Cristo, che all'ora sesta, mentre le tenebre avvolgevano il mondo, fosti inchiodato sulla croce, vittima innocente per la nostra salvezza, donaci sempre quella luce, che guida gli uomini sulla via della vita eterna. Tu che vivi e regni nei secoli dei secoli.
</p>

<p>
(NONA) LETTURA BREVE (Sap 1, 13-15) / Dio non ha creato la morte e non gode per la rovina dei viventi. Egli infatti ha creato tutto per l'esistenza; le creature del mondo sono sane, in esse non c'è veleno di morte, né gli inferi regnano sulla terra, perché la giustizia è immortale. / V. Mi hai liberato, Signore, dalla morte: / W. camminerò alla tua presenza nella terra dei vivi.
</p>

<p>
Orazione / Signore Gesù Cristo, che al ladrone pentito facesti la grazia di passare dalla croce alla gloria del tuo regno, ricevi l'umile confessione delle nostre colpe e nell'ora della morte apri anche a noi la porta del tuo paradiso. Tu che vivi e regni nei secoli dei secoli. R. Amen. / Benediciamo il Signore. / R. Rendiamo grazie a Dio.
</p>

<h5>VESPRI</h5>

<p>
INNO / O Gesù redentore, immagine del Padre, luce d'eterna luce, accogli il nostro canto. / Per radunare i popoli nel patto dell'amore, distendi le tue braccia sul legno della croce. / Dal tuo fianco squarciato effondi sull'altare i misteri pasquali della nostra salvezza. / A te sia lode, o Cristo, speranza delle genti, al Padre e al Santo Spirito nei secoli dei secoli. Amen.
</p>

<p>
1^ Antifona / <b>Signore, libera l'anima mia dalla morte, il mio piede dalla caduta</b> / SALMO 114 Rendimento di grazie / E' necessario attraversare molte tribolazioni per entrare nel regno di Dio (At 14, 21) / Amo il Signore perché ascolta il grido della mia preghiera. Verso di me ha teso l'orecchio nel giorno in cui lo invocavo. / Mi stringevano funi di morte, ero preso nei lacci degli inferi. / Mi opprimevano tristezza e angoscia e ho invocato il nome del Signore: «Ti prego, Signore, salvami». / Buono e giusto è il Signore, il nostro Dio è misericordioso. Il Signore protegge gli umili: ero misero ed egli mi ha salvato. / Ritorna, anima mia, alla tua pace, poiché il Signore ti ha beneficato; / egli mi ha sottratto dalla morte, ha liberato i miei occhi dalle lacrime, ha preservato i miei piedi dalla caduta. / Camminerò alla presenza del Signore sulla terra dei viventi. (Gloria / Ant)
</p>

<p>
2^ Antifona / <b>Il mio aiuto viene dal Signore: egli ha fatto cielo e terra</b> / SALMO 120 Il custode di Israele / Non avranno più fame, né avranno più sete, né li colpirà il sole, né arsura di sorta (Ap 7, 16) / Alzo gli occhi verso i monti: da dove mi verrà l'aiuto? Il mio aiuto viene dal Signore, che ha fatto cielo e terra. / Non lascerà vacillare il tuo piede, non si addormenterà il tuo custode. Non si addormenta, non prende sonno, il custode d'Israele. / Il Signore è il tuo custode, il Signore è come ombra che ti copre, e sta alla tua destra. / Di giorno non ti colpirà il sole, né la luna di notte. Il Signore ti proteggerà da ogni male, egli proteggerà la tua vita. / Il Signore veglierà su di te, quando esci e quando entri, da ora e per sempre. (Gloria / Ant)
</p>

<p>
3^ Antifona / <b>Giuste e vere sono le tue vie, o re delle genti</b> / CANTICO Cfr. Ap 15, 3-4 Inno di adorazione e di lode / Grandi e mirabili sono le tue opere, o Signore Dio onnipotente; giuste e veraci le tue vie, o Re delle genti! / Chi non temerà il tuo nome, chi non ti glorificherà, o Signore? Tu solo sei santo! / Tutte le genti verranno a te, Signore, davanti a te si prostreranno, perché i tuoi giusti giudizi si sono manifestati (Gloria / Ant)
</p>

<p>
LETTURA BREVE (1Cor 2, 7-10a) / Parliamo di una sapienza divina, misteriosa, che è rimasta nascosta, e che Dio ha preordinato prima dei secoli per la nostra gloria. Nessuno dei dominatori di questo mondo ha potuto conoscerla; se l'avessero conosciuta, non avrebbero crocifisso il Signore della gloria. Sta scritto infatti: Quelle cose che occhio non vide, né orecchio udì, né mai entrarono in cuore di uomo, queste ha preparato Dio per coloro che lo amano (Is 64,4). Ma a noi Dio le ha rivelate per mezzo dello Spirito.
</p>

<p>
RESPONSORIO BREVE / R. <b>Cristo è morto per i nostri peccati per ricondurci al Padre</b> / Cristo è morto per i nostri peccati per ricondurci al Padre. / V. Messo a morte nella carne, ma reso vivo nello spirito per ricondurci al Padre. / Gloria al Padre e al Figlio e allo Spirito Santo. / Cristo è morto per i nostri peccati per ricondurci al Padre.
</p>

<p>
Antifona al Magnificat / <b>Ricordati, Signore, della tua misericordia, come hai promesso ai nostri padri</b> / CANTICO DELLA BEATA VERGINE (Lc 1,46-55) Esultanza dell'anima nel Signore / L'anima mia magnifica il Signore e il mio spirito esulta in Dio, mio salvatore, / perché ha guardato l'umiltà della sua serva. D'ora in poi tutte le generazioni mi chiameranno beata. / Grandi cose ha fatto in me l'Onnipotente e Santo è il suo nome: / di generazione in generazione la sua misericordia si stende su quelli che lo temono. / Ha spiegato la potenza del suo braccio, ha disperso i superbi nei pensieri del loro cuore; / ha rovesciato i potenti dai troni, ha innalzato gli umili; / ha ricolmato di beni gli affamati, ha rimandato i ricchi a mani vuote. / Ha soccorso Israele, suo servo, ricordandosi della sua misericordia, / come aveva promesso ai nostri padri, ad Abramo e alla sua discendenza, per sempre. (Gloria / Ant)
</p>

<p>
INTERCESSIONI / Benediciamo Cristo, pastore buono e misericordioso, che ha asciugato le lacrime dei poveri e dei sofferenti. Raccolti nella comune preghiera, invochiamolo: <b>Pietà del tuo popolo, Signore</b> / Cristo, Signore, che consoli gli umili, - poni dinanzi ai tuoi occhi le lacrime dei poveri. / Raccogli, Signore, il gemito dei morenti, - il tuo santo angelo li visiti e li conforti. / I profughi e gli esiliati possano sperimentare la tua provvidenza, - fa' che ritornino felicemente alla loro patria e siano un giorno cittadini della Gerusalemme celeste. / Vinci con il tuo amore coloro che vivono nel peccato, - fa' che si riconcilino con te e con la tua Chiesa. / Accogli nella tua pace i nostri defunti, - perché godano pienamente i frutti della redenzione. (Pater)
</p>

<p>
Orazione / O Dio, che hai rivelato il mistero della tua sapienza nella follia della croce, donaci di riconoscere nella passione la gloria del tuo Figlio, perché la sua croce sia sempre per noi fonte di speranza e di pace. Egli è Dio, e vive e regna con te, nell'unità dello Spirito santo, per tutti i secoli dei secoli. / Il Signore ci benedica, ci preservi da ogni male e ci conduca alla vita eterna. R. Amen.
</p>

<h1>SABATO</h1>

<h5>LODI MATTUTINE</h5>

<p>
INNO / L'aurora inonda il cielo di una festa di luce, e riveste la terra di meraviglia nuova. / Fugge l'ansia dai cuori, s'accende la speranza emerge sopra il caos un'iride di pace. / Così nel giorno ultimo l'umanità in attesa alzi il capo e contempli l'avvento del Signore. / Sia gloria al Padre altissimo e a Cristo l'unigenito, sia lode al Santo Spirito nei secoli dei secoli. Amen.
</p>

<p>
1^ Antifona / <b>Al mattino annunziamo il tuo amore, la tua verità nella notte profonda</b> / SALMO 91 Lode al Signore creatore / Chi rimane in me ed io in lui, fa molto frutto: perché senza di me non potete far nulla (Gv 15, 5) / E' bello dar lode al Signore e cantare al tuo nome, o Altissimo, / annunziare al mattino il tuo amore, la tua fedeltà lungo la notte, sull'arpa a dieci corde e sulla lira, con canti sulla cetra. / Poiché mi rallegri, Signore, con le tue meraviglie, esulto per l'opera delle tue mani. / Come sono grandi le tue opere, Signore, quanto profondi i tuoi pensieri! L'uomo insensato non intende e lo stolto non capisce: / se i peccatori germogliano come l'erba e fioriscono tutti i malfattori, li attende una rovina eterna: ma tu sei l'eccelso per sempre, o Signore. / Ecco, i tuoi nemici, o Signore, ecco, i tuoi nemici periranno, saranno dispersi tutti i malfattori. / Tu mi doni la forza di un bufalo, mi cospargi di olio splendente. / I miei occhi disprezzeranno i miei nemici, e contro gli iniqui che mi assalgono i miei orecchi udranno cose infauste. / Il giusto fiorirà come palma, crescerà come cedro del Libano; piantati nella casa del Signore, fioriranno negli atri del nostro Dio. / Nella vecchiaia daranno ancora frutti, saranno vegeti e rigogliosi, per annunziare quanto è retto il Signore: mia roccia, in lui non c'è ingiustizia. (Gloria / Ant)
</p>

<p>
2^ Antifona / <b>Voglio proclamare il nome del Signore: date gloria al nostro Dio</b> / CANTICO Dt 32, 1-12 I benefici di Dio in favore del popolo / Quante volte ho voluto raccogliere i tuoi figli come una gallina raccoglie i pulcini sotto le ali! (Mt 23, 37) / Ascoltate, o cieli: io voglio parlare: oda la terra le parole della mia bocca! / Stilli come pioggia la mia dottrina, scenda come rugiada il mio dire; come scroscio sull'erba del prato, come spruzzo sugli steli di grano. / Voglio proclamare il nome del Signore: date gloria al nostro Dio! / Egli è la Roccia; perfetta è l'opera sua; tutte le sue vie sono giustizia; è un Dio verace e senza malizia; Egli è giusto e retto. / Peccarono contro di lui i figli degeneri, generazione tortuosa e perversa. / Così ripaghi il Signore, o popolo stolto e insipiente? Non è lui il padre che ti ha creato, che ti ha fatto e ti ha costituito? / Ricorda i giorni del tempo antico, medita gli anni lontani. Interroga tuo padre e te lo farà sapere, i tuoi vecchi e te lo diranno. / Quando l'Altissimo divideva i popoli, quando disperdeva i figli dell'uomo, egli stabilì i confini delle genti secondo il numero degli Israeliti. / Porzione del Signore è il suo popolo, sua eredità è Giacobbe. / Egli lo trovò in terra deserta, in una landa di ululati solitari. Lo educò, ne ebbe cura, lo custodì come pupilla del suo occhio. / Come un'aquila che veglia la sua nidiata, che vola sopra i suoi nati, egli spiegò le ali e lo prese, lo sollevò sulle sue ali. / Il Signore lo guidò da solo, non c'era con lui alcun dio straniero. (Gloria / Ant)
</p>

<p>
3^ Antifona / <b>O Signore, nostro Dio, quanto è grande il tuo nome su tutta la terra!</b> / SALMO 8 Grandezza del Signore e dignità dell'uomo / Tutto ha sottomesso ai suoi piedi, e lo ha costituito su tutte le cose a capo della Chiesa (Ef 1, 22) / O Signore, nostro Dio, quanto è grande il tuo nome su tutta la terra: sopra i cieli si innalza la tua magnificenza. / Con la bocca dei bimbi e dei lattanti affermi la tua potenza contro i tuoi avversari, per ridurre al silenzio nemici e ribelli. / Se guardo il tuo cielo, opera delle tue dita, la luna e le stelle che tu hai fissate, che cosa è l'uomo perché te ne ricordi, il figlio dell'uomo perché te ne curi? / Eppure l'hai fatto poco meno degli angeli, di gloria e di onore lo hai coronato: gli hai dato potere sulle opere delle tue mani, tutto hai posto sotto i suoi piedi; / tutti i greggi e gli armenti, tutte le bestie della campagna; gli uccelli del cielo e i pesci del mare, che percorrono le vie del mare. / O Signore, nostro Dio, quanto è grande il tuo nome su tutta la terra! (Gloria / Ant)
</p>

<p>
LETTURA BREVE (Rm 12, 14-16a) / Benedite coloro che vi perseguitano, benedite e non maledite. Rallegratevi con quelli che sono nella gioia, piangete con quelli che sono nel pianto. Abbiate i medesimi sentimenti gli uni verso gli altri; non aspirate a cose troppo alte, piegatevi invece a quelle umili.
</p>

<p>
RESPONSORIO BREVE / R. <b>Esultano le mie labbra cantando le tue lodi</b> / Esultano le mie labbra cantando le tue lodi. / V. La mia lingua proclama la tua giustizia cantando le tue lodi. / Gloria al Padre e al Figlio e allo Spirito Santo. / Esultano le mie labbra cantando le tue lodi.
</p>

<p>
Antifona al Benedictus / <b>Guida i nostri passi, o Signore, sulla via della pace</b> / CANTICO DI ZACCARIA (Lc 1, 68-79) Il Messia e il suo Precursore / Benedetto il Signore Dio d'Israele, perché ha visitato e redento il suo popolo, e ha suscitato per noi una salvezza potente nella casa di Davide, suo servo, come aveva promesso per bocca dei suoi santi profeti d'un tempo: salvezza dai nostri nemici, e dalle mani di quanti ci odiano. Così egli ha concesso misericordia ai nostri padri e si è ricordato della sua santa alleanza, del giuramento fatto ad Abramo, nostro padre, di concederci, liberati dalle mani dei nemici, di servirlo senza timore, in santità e giustizia al suo cospetto, per tutti i nostri giorni. E tu, bambino, sarai chiamato profeta dell'Altissimo perché andrai innanzi al Signore a preparargli le strade, per dare al suo popolo la conoscenza della salvezza nella remissione dei suoi peccati, grazie alla bontà misericordiosa del nostro Dio, per cui verrà a visitarci dall'alto un sole che sorge, per rischiarare quelli che stanno nelle tenebre e nell'ombra della morte e dirigere i nostri passi sulla via della pace. (Gloria / Ant)
</p>

<p>
Invocazioni / Cristo è presente nelle sue membra, specialmente nei poveri e nei sofferenti. Celebriamo la sua bontà e preghiamo con fede per crescere nel suo amore: <b>Rendici perfetti nella carità, Signore</b> / Iniziamo questo nuovo giorno nel ricordo della tua risurrezione, - estendi a tutti gli uomini, Signore, i benefici della tua salvezza. / Fa' che oggi ti rendiamo testimonianza davanti agli uomini, - per essere degni di unirci all'offerta del tuo sacrificio. / Aiutaci a riconoscere il tuo volto nei nostri fratelli, - e a servirti in ciascuno di essi. / Tu, che ci unisci a te come i tralci alla vite, - fa' che rimaniamo nel tuo amore, per portare molto frutto a gloria di Dio Padre. (Pater)
</p>

<p>
Orazione / Ti lodi, o Signore, la nostra voce, ti lodi il nostro spirito, e poiché il nostro essere è dono del tuo amore, tutta la nostra vita si trasformi in perenne liturgia di lode. Per il nostro Signore. / Il Signore ci benedica, ci preservi da ogni male e ci conduca alla vita eterna. R. Amen.
</p>

<h5>ORA MEDIA</h5>

<p>
1^ Antifona / <b>Cieli e terra passeranno; le mie parole non passeranno, dice il Signore</b> / SALMO 118, 81-88 XI (Caf) / Mi consumo nell'attesa della tua salvezza, spero nella tua parola. Si consumano i miei occhi dietro la tua promessa, mentre dico: «Quando mi darai conforto?». / Io sono come un otre esposto al fumo, ma non dimentico i tuoi insegnamenti. Quanti saranno i giorni del tuo servo? Quando farai giustizia dei miei persecutori? / Mi hanno scavato fosse gli insolenti che non seguono la tua legge. Verità sono tutti i tuoi comandi; a torto mi perseguitano: vieni in mio aiuto. / Per poco non mi hanno bandito dalla terra, ma io non ho abbandonato i tuoi precetti. Secondo il tuo amore fammi vivere e osserverò le parole della tua bocca. (Gloria / Ant)
</p>

<p>
2^ Antifona / <b>Tu sei per me rifugio, o Dio, torre salda davanti all'avversario</b> / SALMO 60 Preghiera di un esule / Quando verrà disfatto questo corpo, nostra abitazione sulla terra, riceveremo un'abitazione da Dio, una dimora eterna ... nei cieli (2Cor 5, 1) / Ascolta, o Dio, il mio grido, sii attento alla mia preghiera. / Dai confini della terra io t'invoco; mentre il mio cuore viene meno, guidami su rupe inaccessibile. / Tu sei per me rifugio, torre salda davanti all'avversario. Dimorerò nella tua tenda per sempre, all'ombra delle tue ali troverò riparo; / perché tu, Dio, hai ascoltato i miei voti, mi hai dato l'eredità di chi teme il tuo nome. / Ai giorni del re aggiungi altri giorni, per molte generazioni siano i suoi anni. Regni per sempre sotto gli occhi di Dio; grazia e fedeltà lo custodiscano. / Allora canterò inni al tuo nome, sempre, sciogliendo i miei voti giorno per giorno. (Gloria / Ant)
</p>

<p>
3^ Antifona / <b>Proteggimi, o Dio, dal terrore del nemico</b> / SALMO 63 Preghiera contro il terrore del nemico / Tennero consiglio per arrestare con un inganno Gesù e farlo morire (Mt 26, 4) / Ascolta, Dio, la voce, del mio lamento, dal terrore del nemico preserva la mia vita. Proteggimi dalla congiura degli empi, dal tumulto dei malvagi. / Affilano la loro lingua come spada, scagliano come frecce parole amare per colpire di nascosto l'innocente; / lo colpiscono di sorpresa e non hanno timore. / Si ostinano nel fare il male, si accordano per nascondere tranelli; dicono: «Chi li potrà vedere?». / Meditano iniquità, attuano le loro trame: un baratro è l'uomo e il suo cuore un abisso. / Ma Dio li colpisce con le sue frecce: all'improvviso essi sono feriti, la loro stessa lingua li farà cadere; chiunque, al vederli, scuoterà il capo. / Allora tutti saranno presi da timore, annunzieranno le opere di Dio e capiranno ciò che egli ha fatto. / Il giusto gioirà nel Signore e riporrà in lui la sua speranza, i retti di cuore ne trarranno gloria. (Gloria / Ant)
</p>

<p>
(TERZA) LETTURA BREVE (Dt 8, 5b-6) / Come un uomo corregge il figlio, così il Signore tuo Dio corregge te. Osserva i comandi del Signore tuo Dio camminando nelle sue vie e temendolo. / V. Il timore di Dio è puro, rimane per sempre; / W. i giudizi del Signore sono fedeli e giusti.
</p>

<p>
Orazione / Dio, Padre onnipotente, dona la luce dello Spirito Santo a questa tua famiglia riunita nel tuo nome, perché, sicura dalle insidie del nemico, si allieti sempre nella tua lode. Per Cristo nostro Signore.
</p>

<p>
(SESTA) LETTURA BREVE (1Re 2, 2b-3) / Tu sii forte e mostrati uomo. Osserva la legge del Signore tuo Dio, procedendo nelle sue vie ed eseguendo i suoi statuti, i suoi comandi, i suoi decreti e le sue prescrizioni, perché tu riesca in ogni tua impresa e in ogni tuo progetto. / V. Guidami, o Dio, sulla tua strada: / W. i tuoi precetti mi sono cari.
</p>

<p>
Orazione / O Signore, fiamma di carità, donaci l'ardore del tuo Spirito perché amiamo te sopra ogni cosa e i nostri fratelli nel vincolo del tuo amore. Per Cristo nostro Signore.
</p>

<p>
(NONA) LETTURA BREVE (Ger 6, 16a) / Fermatevi nelle strade e guardate, informatevi circa i sentieri del passato, dove sta la strada buona e prendetela, così troverete pace per le anime vostre. / V. Mia eredità per sempre le tue parole: / W. sono gioia per il mio cuore.
</p>

<p>
Orazione / Ascolta, Signore, la nostra preghiera per intercessione della beata Vergine Maria, e donaci la tua vera pace, perché in tutti i giorni della nostra vita possiamo dedicarci con gioia al tuo servizio e giungere alla beatitudine del tuo regno. Per Cristo nostro Signore. R. Amen. / Benediciamo il Signore. / R. Rendiamo grazie a Dio.
</p>

<h5>VESPRI</h5>

<p>
INNO / Dio, che all'alba dei tempi creasti la luce nuova, accogli il nostro canto, mentre scende la sera. / Veglia sopra i tuoi figli pellegrini nel mondo; la morte non ci colga prigionieri del male. / La tua luce risplenda nell'intimo dei cuori, e sia pegno e primizia della gloria dei cieli. / Te la voce proclami, o Dio trino e unico, te canti il nostro cuore, te adori il nostro spirito. Amen.
</p>

<p>
1^ Antifona / <b>La tua parola è lampada ai miei passi e luce alla mia strada, alleluia</b> / SALMO 118, 105-112 XIV (Num) Promessa di osservare i comandamenti di Dio / Questo è il mio comandamento: che vi amiate gli uni gli altri come io vi ho amati (Gv 15, 12) / Lampada per i miei passi è la tua parola, luce sul mio cammino. Ho giurato, e lo confermo, di custodire i tuoi precetti di giustizia. / Sono stanco di soffrire, Signore, dammi vita secondo la tua parola. Signore, gradisci le offerte delle mie labbra, insegnami i tuoi giudizi. / La mia vita è sempre in pericolo, ma non dimentico la tua legge. Gli empi mi hanno teso i loro lacci, ma non ho deviato dai tuoi precetti. / Mia eredità per sempre sono i tuoi insegnamenti, sono essi la gioia del mio cuore. Ho piegato il mio cuore ai tuoi comandamenti, in essi è la mia ricompensa per sempre. (Gloria / Ant)
</p>

<p>
2^ Antifona / <b>Dinanzi al tuo volto, Signore, gioia senza fine, alleluia</b> / SALMO 15 Il Signore è mia eredità / Dio ha resuscitato Gesù, sciogliendolo dalle angosce della morte (At 2, 24) / Proteggimi, o Dio: in te mi rifugio. Ho detto a Dio: «Sei tu il mio Signore, senza di te non ho alcun bene». / Per i santi, che sono sulla terra, uomini nobili, è tutto il mio amore. / Si affrettino altri a costruire idoli: io non spanderò le loro libazioni di sangue, né pronunzierò con le mie labbra i loro nomi. / Il Signore è mia parte di eredità e mio calice: nelle tue mani è la mia vita. Per me la sorte è caduta su luoghi deliziosi, la mia eredità è magnifica. / Benedico il Signore che mi ha dato consiglio; anche di notte il mio cuore mi istruisce. Io pongo sempre innanzi a me il Signore, sta alla mia destra, non posso vacillare. / Di questo gioisce il mio cuore, esulta la mia anima; anche il mio corpo riposa al sicuro, / perché non abbandonerai la mia vita nel sepolcro, né lascerai che il tuo santo veda la corruzione. / Mi indicherai il sentiero della vita, gioia piena nella tua presenza, dolcezza senza fine alla tua destra. (Gloria / Ant)
</p>

<p>
3^ Antifona / <b>Cielo e terra si pieghino al nome di Cristo Signore, alleluia</b> / CANTICO (Fil 2, 6-11) Cristo servo di Dio / Cristo Gesù, pur essendo di natura divina, non considerò un tesoro geloso la sua uguaglianza con Dio; / ma spogliò se stesso, assumendo la condizione di servo e divenendo simile agli uomini; / apparso in forma umana, umiliò se stesso facendosi obbediente fino alla morte e alla morte di croce. / Per questo Dio l'ha esaltato e gli ha dato il nome che è al di sopra di ogni altro nome; / perché nel nome di Gesù ogni ginocchio si pieghi nei cieli, sulla terra e sotto terra; / e ogni lingua proclami che Gesù Cristo è il Signore, a gloria di Dio Padre. (Gloria / Ant)
</p>

<p>
LETTURA BREVE (Col 1, 2b-6) / Grazia a voi e pace da Dio, Padre nostro. Noi rendiamo continuamente grazie a Dio, Padre del Signore nostro Gesù Cristo, nelle nostre preghiere per voi, per le notizie ricevute circa la vostra fede in Cristo Gesù, e la carità che avete verso tutti i santi, in vista della speranza che vi attende nei cieli. Di questa speranza voi avete già udito l'annunzio dalla parola di verità del vangelo il quale è giunto a voi, come pure in tutto il mondo fruttifica e si sviluppa; così anche fra voi dal giorno in cui avete ascoltato e conosciuto la grazia di Dio nella verità.
</p>

<p>
RESPONSORIO BREVE / R. <b>Dal sorgere del sole fino al tramonto lodate il nome del Signore</b> / Dal sorgere del sole fino al tramonto lodate il nome del Signore. / V. L'immensa sua gloria supera i cieli: lodate il nome del Signore. / Gloria al Padre e al Figlio e allo Spirito Santo. / Dal sorgere del sole fino al tramonto lodate il nome del Signore.
</p>

<p>
Antifona al Magnificat Anno A / Ecco l'Agnello di Dio, che toglie i peccati del mondo, alleluia.
</p>

<p>
Antifona al Magnificat Anno B / Alla parola di Giovanni Battista due discepoli seguirono il Signore.
</p>

<p>
Antifona al Magnificat Anno C / Nozze benedette, in Cana di Galilea, dov'era Gesù con Maria, sua madre!
</p>

<p>
CANTICO DELLA BEATA VERGINE (Lc 1, 46-55) Esultanza dell'anima nel Signore / L'anima mia magnifica il Signore e il mio spirito esulta in Dio, mio salvatore, / perché ha guardato l'umiltà della sua serva. D'ora in poi tutte le generazioni mi chiameranno beata. / Grandi cose ha fatto in me l'Onnipotente e Santo è il suo nome: / di generazione in generazione la sua misericordia si stende su quelli che lo temono. / Ha spiegato la potenza del suo braccio, ha disperso i superbi nei pensieri del loro cuore; / ha rovesciato i potenti dai troni, ha innalzato gli umili; / ha ricolmato di beni gli affamati, ha rimandato i ricchi a mani vuote. / Ha soccorso Israele, suo servo, ricordandosi della sua misericordia, / come aveva promesso ai nostri padri, ad Abramo e alla sua discendenza, per sempre. (Gloria / Ant)
</p>

<p>
INTERCESSIONI / Dio aiuta e protegge il popolo che ha scelto e lo chiama alla beatitudine del suo regno. Memori dei suoi benefici, diciamo: <b>Noi confidiamo in te, Signore</b> / Noi ti preghiamo, Signore, per il nostro papa N. e per il nostro vescovo N., - guidali e proteggili con il tuo Spirito. / Fa' che i nostri fratelli infermi si sentano partecipi della passione del tuo Figlio, - e ne condividano la grazia e la consolazione. / Guarda con bontà le famiglie senza tetto, - fa' che abbiano una casa e un posto sicuro nella società. / Dona e conserva i frutti della terra e del lavoro, - perché nessun uomo sia privo del pane quotidiano. / Accogli fra le braccia della tua misericordia i nostri defunti, - concedi loro il riposo eterno. (Pater)
</p>

<p>
Orazione / O Dio onnipotente ed eterno, che governi il cielo e la terra, ascolta con bontà le preghiere del tuo popolo e dona ai nostri giorni la tua pace. Per il nostro Signore. / Il Signore ci benedica, ci preservi da ogni male e ci conduca alla vita eterna. R. Amen.
</p>


        <span class="backlinks">
            <hr class='footnotes'>
            <b>Backlinks:</b>
            <br />
            <a href='file:///C:/MYZAPP/PRAXIS/Salterio.html'>KYRIE:Salterio</a>
            
        </span>
        
</div>

<div id="links" style="visibility:hidden">
<ul>
<li><a href="file:///C:/MYZAPP/PRAXIS/Salterio.html" title="Salterio" class="page">Salterio</a>
<ul>
<li><a href="./0-INFO.html" title="0-INFO" class="page">0-INFO</a></li>
<li><a href="./1-INVITATORIO.html" title="1-INVITATORIO" class="page">1-INVITATORIO</a></li>
<li><a href="./2-MEDIA.html" title="2-MEDIA" class="page">2-MEDIA</a></li>
<li><a href="./3-SETTIMANA1.html" title="3-SETTIMANA1" class="page">3-SETTIMANA1</a></li>
<li><b>3-SETTIMANA2</b></li>
<li><a href="./3-SETTIMANA3.html" title="3-SETTIMANA3" class="page">3-SETTIMANA3</a></li>
<li><a href="./3-SETTIMANA4.html" title="3-SETTIMANA4" class="page">3-SETTIMANA4</a></li>
<li><a href="./4-COMPIETA.html" title="4-COMPIETA" class="page">4-COMPIETA</a></li>
<li><a href="./PSALMUS-001.html" title="PSALMUS-001" class="page">PSALMUS-001</a></li>
<li><a href="./PSALMUS-002.html" title="PSALMUS-002" class="page">PSALMUS-002</a></li>
<li><a href="./PSALMUS-003.html" title="PSALMUS-003" class="page">PSALMUS-003</a></li>
<li><a href="./PSALMUS-004.html" title="PSALMUS-004" class="page">PSALMUS-004</a></li>
<li><a href="./PSALMUS-005.html" title="PSALMUS-005" class="page">PSALMUS-005</a></li>
<li><a href="./PSALMUS-006--------.html" title="PSALMUS-006--------" class="page">PSALMUS-006--------</a></li>
<li><a href="./PSALMUS-007.html" title="PSALMUS-007" class="page">PSALMUS-007</a></li>
<li><a href="./PSALMUS-008.html" title="PSALMUS-008" class="page">PSALMUS-008</a></li>
<li><a href="./PSALMUS-009.html" title="PSALMUS-009" class="page">PSALMUS-009</a></li>
<li><a href="./PSALMUS-010.html" title="PSALMUS-010" class="page">PSALMUS-010</a></li>
<li><a href="./PSALMUS-011.html" title="PSALMUS-011" class="page">PSALMUS-011</a></li>
<li><a href="./PSALMUS-012.html" title="PSALMUS-012" class="page">PSALMUS-012</a></li>
<li><a href="./PSALMUS-013.html" title="PSALMUS-013" class="page">PSALMUS-013</a></li>
<li><a href="./PSALMUS-014.html" title="PSALMUS-014" class="page">PSALMUS-014</a></li>
<li><a href="./PSALMUS-015.html" title="PSALMUS-015" class="page">PSALMUS-015</a></li>
<li><a href="./PSALMUS-016.html" title="PSALMUS-016" class="page">PSALMUS-016</a></li>
<li><a href="./PSALMUS-017.html" title="PSALMUS-017" class="page">PSALMUS-017</a></li>
<li><a href="./PSALMUS-018.html" title="PSALMUS-018" class="page">PSALMUS-018</a></li>
<li><a href="./PSALMUS-019.html" title="PSALMUS-019" class="page">PSALMUS-019</a></li>
<li><a href="./PSALMUS-020.html" title="PSALMUS-020" class="page">PSALMUS-020</a></li>
<li><a href="./PSALMUS-021.html" title="PSALMUS-021" class="page">PSALMUS-021</a></li>
<li><a href="./PSALMUS-022.html" title="PSALMUS-022" class="page">PSALMUS-022</a></li>
<li><a href="./PSALMUS-023.html" title="PSALMUS-023" class="page">PSALMUS-023</a></li>
<li><a href="./PSALMUS-024.html" title="PSALMUS-024" class="page">PSALMUS-024</a></li>
<li><a href="./PSALMUS-025.html" title="PSALMUS-025" class="page">PSALMUS-025</a></li>
<li><a href="./PSALMUS-026.html" title="PSALMUS-026" class="page">PSALMUS-026</a></li>
<li><a href="./PSALMUS-027.html" title="PSALMUS-027" class="page">PSALMUS-027</a></li>
<li><a href="./PSALMUS-028.html" title="PSALMUS-028" class="page">PSALMUS-028</a></li>
<li><a href="./PSALMUS-029.html" title="PSALMUS-029" class="page">PSALMUS-029</a></li>
<li><a href="./PSALMUS-030.html" title="PSALMUS-030" class="page">PSALMUS-030</a></li>
<li><a href="./PSALMUS-031.html" title="PSALMUS-031" class="page">PSALMUS-031</a></li>
<li><a href="./PSALMUS-032.html" title="PSALMUS-032" class="page">PSALMUS-032</a></li>
<li><a href="./PSALMUS-033.html" title="PSALMUS-033" class="page">PSALMUS-033</a></li>
<li><a href="./PSALMUS-034.html" title="PSALMUS-034" class="page">PSALMUS-034</a></li>
<li><a href="./PSALMUS-035.html" title="PSALMUS-035" class="page">PSALMUS-035</a></li>
<li><a href="./PSALMUS-036.html" title="PSALMUS-036" class="page">PSALMUS-036</a></li>
<li><a href="./PSALMUS-037.html" title="PSALMUS-037" class="page">PSALMUS-037</a></li>
<li><a href="./PSALMUS-038.html" title="PSALMUS-038" class="page">PSALMUS-038</a></li>
<li><a href="./PSALMUS-039.html" title="PSALMUS-039" class="page">PSALMUS-039</a></li>
<li><a href="./PSALMUS-040-----.html" title="PSALMUS-040-----" class="page">PSALMUS-040-----</a></li>
<li><a href="./PSALMUS-041.html" title="PSALMUS-041" class="page">PSALMUS-041</a></li>
<li><a href="./PSALMUS-042.html" title="PSALMUS-042" class="page">PSALMUS-042</a></li>
<li><a href="./PSALMUS-043.html" title="PSALMUS-043" class="page">PSALMUS-043</a></li>
<li><a href="./PSALMUS-044.html" title="PSALMUS-044" class="page">PSALMUS-044</a></li>
<li><a href="./PSALMUS-045.html" title="PSALMUS-045" class="page">PSALMUS-045</a></li>
<li><a href="./PSALMUS-046.html" title="PSALMUS-046" class="page">PSALMUS-046</a></li>
<li><a href="./PSALMUS-047.html" title="PSALMUS-047" class="page">PSALMUS-047</a></li>
<li><a href="./PSALMUS-048.html" title="PSALMUS-048" class="page">PSALMUS-048</a></li>
<li><a href="./PSALMUS-049.html" title="PSALMUS-049" class="page">PSALMUS-049</a></li>
<li><a href="./PSALMUS-050.html" title="PSALMUS-050" class="page">PSALMUS-050</a></li>
<li><a href="./PSALMUS-051.html" title="PSALMUS-051" class="page">PSALMUS-051</a></li>
<li><a href="./PSALMUS-052.html" title="PSALMUS-052" class="page">PSALMUS-052</a></li>
<li><a href="./PSALMUS-053.html" title="PSALMUS-053" class="page">PSALMUS-053</a></li>
<li><a href="./PSALMUS-054.html" title="PSALMUS-054" class="page">PSALMUS-054</a></li>
<li><a href="./PSALMUS-055.html" title="PSALMUS-055" class="page">PSALMUS-055</a></li>
<li><a href="./PSALMUS-056.html" title="PSALMUS-056" class="page">PSALMUS-056</a></li>
<li><a href="./PSALMUS-057.html" title="PSALMUS-057" class="page">PSALMUS-057</a></li>
<li><a href="./PSALMUS-058.html" title="PSALMUS-058" class="page">PSALMUS-058</a></li>
<li><a href="./PSALMUS-059.html" title="PSALMUS-059" class="page">PSALMUS-059</a></li>
<li><a href="./PSALMUS-060.html" title="PSALMUS-060" class="page">PSALMUS-060</a></li>
<li><a href="./PSALMUS-061.html" title="PSALMUS-061" class="page">PSALMUS-061</a></li>
<li><a href="./PSALMUS-062.html" title="PSALMUS-062" class="page">PSALMUS-062</a></li>
<li><a href="./PSALMUS-063.html" title="PSALMUS-063" class="page">PSALMUS-063</a></li>
<li><a href="./PSALMUS-064.html" title="PSALMUS-064" class="page">PSALMUS-064</a></li>
<li><a href="./PSALMUS-065.html" title="PSALMUS-065" class="page">PSALMUS-065</a></li>
<li><a href="./PSALMUS-066.html" title="PSALMUS-066" class="page">PSALMUS-066</a></li>
<li><a href="./PSALMUS-067.html" title="PSALMUS-067" class="page">PSALMUS-067</a></li>
<li><a href="./PSALMUS-068.html" title="PSALMUS-068" class="page">PSALMUS-068</a></li>
<li><a href="./PSALMUS-069.html" title="PSALMUS-069" class="page">PSALMUS-069</a></li>
<li><a href="./PSALMUS-070.html" title="PSALMUS-070" class="page">PSALMUS-070</a></li>
<li><a href="./PSALMUS-071.html" title="PSALMUS-071" class="page">PSALMUS-071</a></li>
<li><a href="./PSALMUS-072.html" title="PSALMUS-072" class="page">PSALMUS-072</a></li>
<li><a href="./PSALMUS-073.html" title="PSALMUS-073" class="page">PSALMUS-073</a></li>
<li><a href="./PSALMUS-074.html" title="PSALMUS-074" class="page">PSALMUS-074</a></li>
<li><a href="./PSALMUS-075.html" title="PSALMUS-075" class="page">PSALMUS-075</a></li>
<li><a href="./PSALMUS-076.html" title="PSALMUS-076" class="page">PSALMUS-076</a></li>
<li><a href="./PSALMUS-077.html" title="PSALMUS-077" class="page">PSALMUS-077</a></li>
<li><a href="./PSALMUS-078.html" title="PSALMUS-078" class="page">PSALMUS-078</a></li>
<li><a href="./PSALMUS-079.html" title="PSALMUS-079" class="page">PSALMUS-079</a></li>
<li><a href="./PSALMUS-080.html" title="PSALMUS-080" class="page">PSALMUS-080</a></li>
<li><a href="./PSALMUS-081.html" title="PSALMUS-081" class="page">PSALMUS-081</a></li>
<li><a href="./PSALMUS-082.html" title="PSALMUS-082" class="page">PSALMUS-082</a></li>
<li><a href="./PSALMUS-083.html" title="PSALMUS-083" class="page">PSALMUS-083</a></li>
<li><a href="./PSALMUS-084.html" title="PSALMUS-084" class="page">PSALMUS-084</a></li>
<li><a href="./PSALMUS-085.html" title="PSALMUS-085" class="page">PSALMUS-085</a></li>
<li><a href="./PSALMUS-086.html" title="PSALMUS-086" class="page">PSALMUS-086</a></li>
<li><a href="./PSALMUS-087.html" title="PSALMUS-087" class="page">PSALMUS-087</a></li>
<li><a href="./PSALMUS-088.html" title="PSALMUS-088" class="page">PSALMUS-088</a></li>
<li><a href="./PSALMUS-089.html" title="PSALMUS-089" class="page">PSALMUS-089</a></li>
<li><a href="./PSALMUS-090.html" title="PSALMUS-090" class="page">PSALMUS-090</a></li>
<li><a href="./PSALMUS-091.html" title="PSALMUS-091" class="page">PSALMUS-091</a></li>
<li><a href="./PSALMUS-092.html" title="PSALMUS-092" class="page">PSALMUS-092</a></li>
<li><a href="./PSALMUS-093.html" title="PSALMUS-093" class="page">PSALMUS-093</a></li>
<li><a href="./PSALMUS-094.html" title="PSALMUS-094" class="page">PSALMUS-094</a></li>
<li><a href="./PSALMUS-095.html" title="PSALMUS-095" class="page">PSALMUS-095</a></li>
<li><a href="./PSALMUS-096.html" title="PSALMUS-096" class="page">PSALMUS-096</a></li>
<li><a href="./PSALMUS-097.html" title="PSALMUS-097" class="page">PSALMUS-097</a></li>
<li><a href="./PSALMUS-098.html" title="PSALMUS-098" class="page">PSALMUS-098</a></li>
<li><a href="./PSALMUS-099.html" title="PSALMUS-099" class="page">PSALMUS-099</a></li>
<li><a href="./PSALMUS-100.html" title="PSALMUS-100" class="page">PSALMUS-100</a></li>
<li><a href="./PSALMUS-101.html" title="PSALMUS-101" class="page">PSALMUS-101</a></li>
<li><a href="./PSALMUS-102.html" title="PSALMUS-102" class="page">PSALMUS-102</a></li>
<li><a href="./PSALMUS-103.html" title="PSALMUS-103" class="page">PSALMUS-103</a></li>
<li><a href="./PSALMUS-104.html" title="PSALMUS-104" class="page">PSALMUS-104</a></li>
<li><a href="./PSALMUS-105.html" title="PSALMUS-105" class="page">PSALMUS-105</a></li>
<li><a href="./PSALMUS-106.html" title="PSALMUS-106" class="page">PSALMUS-106</a></li>
<li><a href="./PSALMUS-107.html" title="PSALMUS-107" class="page">PSALMUS-107</a></li>
<li><a href="./PSALMUS-108.html" title="PSALMUS-108" class="page">PSALMUS-108</a></li>
<li><a href="./PSALMUS-109.html" title="PSALMUS-109" class="page">PSALMUS-109</a></li>
<li><a href="./PSALMUS-110.html" title="PSALMUS-110" class="page">PSALMUS-110</a></li>
<li><a href="./PSALMUS-111.html" title="PSALMUS-111" class="page">PSALMUS-111</a></li>
<li><a href="./PSALMUS-112.html" title="PSALMUS-112" class="page">PSALMUS-112</a></li>
<li><a href="./PSALMUS-113.html" title="PSALMUS-113" class="page">PSALMUS-113</a></li>
<li><a href="./PSALMUS-114.html" title="PSALMUS-114" class="page">PSALMUS-114</a></li>
<li><a href="./PSALMUS-115.html" title="PSALMUS-115" class="page">PSALMUS-115</a></li>
<li><a href="./PSALMUS-116.html" title="PSALMUS-116" class="page">PSALMUS-116</a></li>
<li><a href="./PSALMUS-117.html" title="PSALMUS-117" class="page">PSALMUS-117</a></li>
<li><a href="./PSALMUS-118.html" title="PSALMUS-118" class="page">PSALMUS-118</a></li>
<li><a href="./PSALMUS-119.html" title="PSALMUS-119" class="page">PSALMUS-119</a></li>
<li><a href="./PSALMUS-120.html" title="PSALMUS-120" class="page">PSALMUS-120</a></li>
<li><a href="./PSALMUS-120----.html" title="PSALMUS-120----" class="page">PSALMUS-120----</a></li>
<li><a href="./PSALMUS-121.html" title="PSALMUS-121" class="page">PSALMUS-121</a></li>
<li><a href="./PSALMUS-122.html" title="PSALMUS-122" class="page">PSALMUS-122</a></li>
<li><a href="./PSALMUS-123.html" title="PSALMUS-123" class="page">PSALMUS-123</a></li>
<li><a href="./PSALMUS-124.html" title="PSALMUS-124" class="page">PSALMUS-124</a></li>
<li><a href="./PSALMUS-125.html" title="PSALMUS-125" class="page">PSALMUS-125</a></li>
<li><a href="./PSALMUS-126.html" title="PSALMUS-126" class="page">PSALMUS-126</a></li>
<li><a href="./PSALMUS-127.html" title="PSALMUS-127" class="page">PSALMUS-127</a></li>
<li><a href="./PSALMUS-128.html" title="PSALMUS-128" class="page">PSALMUS-128</a></li>
<li><a href="./PSALMUS-129.html" title="PSALMUS-129" class="page">PSALMUS-129</a></li>
<li><a href="./PSALMUS-130.html" title="PSALMUS-130" class="page">PSALMUS-130</a></li>
<li><a href="./PSALMUS-131.html" title="PSALMUS-131" class="page">PSALMUS-131</a></li>
<li><a href="./PSALMUS-132.html" title="PSALMUS-132" class="page">PSALMUS-132</a></li>
<li><a href="./PSALMUS-133.html" title="PSALMUS-133" class="page">PSALMUS-133</a></li>
<li><a href="./PSALMUS-134.html" title="PSALMUS-134" class="page">PSALMUS-134</a></li>
<li><a href="./PSALMUS-135.html" title="PSALMUS-135" class="page">PSALMUS-135</a></li>
<li><a href="./PSALMUS-136.html" title="PSALMUS-136" class="page">PSALMUS-136</a></li>
<li><a href="./PSALMUS-137.html" title="PSALMUS-137" class="page">PSALMUS-137</a></li>
<li><a href="./PSALMUS-138.html" title="PSALMUS-138" class="page">PSALMUS-138</a></li>
<li><a href="./PSALMUS-139.html" title="PSALMUS-139" class="page">PSALMUS-139</a></li>
<li><a href="./PSALMUS-140.html" title="PSALMUS-140" class="page">PSALMUS-140</a></li>
<li><a href="./PSALMUS-141.html" title="PSALMUS-141" class="page">PSALMUS-141</a></li>
<li><a href="./PSALMUS-142.html" title="PSALMUS-142" class="page">PSALMUS-142</a></li>
<li><a href="./PSALMUS-143.html" title="PSALMUS-143" class="page">PSALMUS-143</a></li>
<li><a href="./PSALMUS-144.html" title="PSALMUS-144" class="page">PSALMUS-144</a></li>
<li><a href="./PSALMUS-145.html" title="PSALMUS-145" class="page">PSALMUS-145</a></li>
<li><a href="./PSALMUS-146.html" title="PSALMUS-146" class="page">PSALMUS-146</a></li>
<li><a href="./PSALMUS-147.html" title="PSALMUS-147" class="page">PSALMUS-147</a></li>
<li><a href="./PSALMUS-148.html" title="PSALMUS-148" class="page">PSALMUS-148</a></li>
<li><a href="./PSALMUS-149.html" title="PSALMUS-149" class="page">PSALMUS-149</a></li>
<li><a href="./PSALMUS-150.html" title="PSALMUS-150" class="page">PSALMUS-150</a></li>
<li><a href="./www.maranatha.it.html" title="www.maranatha.it" class="page">www.maranatha.it</a></li>
</ul></li>
</ul>

</div>

</div>
 
</body>
</html>
