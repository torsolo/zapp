	<!DOCTYPE html>
<html>
<head>
<meta http-equiv="Content-Type" content="text/html; charset=UTF-8">
<meta name="viewport" content="width=device-width,height=device-height, initial-scale=1.0" />
<link rel="stylesheet" type="text/css" media="screen" charset="utf-8" href="../zapp.css" />
<script type="text/javascript" src="../zapp.js"></script>
<title>READ</title>
</head>
<body id="spr">
<div id="content">
<div id="barratesta"></div>
<div id="tools">
</div>
<div id="albero">T.o.c.</div>
<div id="corpo">        <!--<h1>DOMENICA 4^ SETTIMANA</h1>-->
        <h1>DOMENICA 4^ SETTIMANA</h1>

<h5>LODI MATTUTINE</h5>

<p>
INNO / O giorno primo ed ultimo, giorno radioso e splendido del trionfo di Cristo! / Il Signore risorto promulga per i secoli l'editto della pace. / Pace fra cielo e terra, pace fra tutti i popoli, pace nei nostri cuori. / L'alleluia pasquale risuoni nella Chiesa pellegrina nel mondo; / e si unisca alla lode, armoniosa e perenne, dell'assemblea dei santi. / A te la gloria, o Cristo, la potenza e l'onore, nei secoli dei secoli. Amen.
</p>

<p>
1^ Antifona / <b>Rendete grazie al Signore: eterna è la sua misericordia, alleluia</b> / SALMO 117 Canto di gioia e di vittoria / Gesù è la pietra che, scartata da voi costruttori, è diventata testata d'angolo (At 4, 11) / Celebrate il Signore, perché è buono; eterna è la sua misericordia. / Dica Israele che egli è buono: eterna è la sua misericordia. / Lo dica la casa di Aronne: eterna è la sua misericordia. / Lo dica chi teme Dio: eterna è la sua misericordia. / Nell'angoscia ho gridato al Signore, mi ha risposto, il Signore, e mi ha tratto in salvo. / Il Signore è con me, non ho timore; che cosa può farmi l'uomo? Il Signore è con me, è mio aiuto, sfiderò i miei nemici. / E' meglio rifugiarsi nel Signore che confidare nell'uomo. E' meglio rifugiarsi nel Signore che confidare nei potenti. / Tutti i popoli mi hanno circondato, ma nel nome del Signore li ho sconfitti. Mi hanno circondato, mi hanno accerchiato, ma nel nome del Signore li ho sconfitti. / Mi hanno circondato come api, come fuoco che divampa tra le spine, ma nel nome del Signore li ho sconfitti. / Mi avevano spinto con forza per farmi cadere, ma il Signore è stato mio aiuto. Mia forza e mio canto è il Signore, egli è stato la mia salvezza. / Grida di giubilo e di vittoria, nelle tende dei giusti: / la destra del Signore ha fatto meraviglie, la destra del Signore si è alzata, la destra del Signore ha fatto meraviglie. / Non morirò, resterò in vita e annunzierò le opere del Signore. Il Signore mi ha provato duramente, ma non mi ha consegnato alla morte. / Apritemi le porte della giustizia: entrerò a rendere grazie al Signore. E' questa la porta del Signore, per essa entrano i giusti. / Ti rendo grazie, perché mi hai esaudito, perché sei stato la mia salvezza. / La pietra scartata dai costruttori è divenuta testata d'angolo; ecco l'opera del Signore: una meraviglia ai nostri occhi. / Questo è il giorno fatto dal Signore: rallegriamoci ed esultiamo in esso. / Dona, Signore, la tua salvezza, dona, Signore, la tua vittoria! / Benedetto colui che viene nel nome del Signore. Vi benediciamo dalla casa del Signore; / Dio, il Signore è nostra luce. Ordinate il corteo con rami frondosi fino ai lati dell'altare. / Sei tu il mio Dio e ti rendo grazie, sei il mio Dio e ti esalto. / Celebrate il Signore, perché è buono: eterna è la sua misericordia. (Gloria / Ant)
</p>

<p>
2^ Antifona / <b>Alleluia, opere del Signore, benedite il Signore, alleluia</b> / CANTICO Dn 3, 52-57 Ogni creatura lodi il Signore / Il Creatore... è benedetto nei secoli (Rm 1, 25) / Benedetto sei tu, Signore, Dio dei padri nostri, degno di lode e di gloria nei secoli. / Benedetto il tuo nome glorioso e santo, degno di lode e di gloria nei secoli. / Benedetto sei tu nel tuo tempio santo glorioso, degno di lode e di gloria nei secoli. / Benedetto sei tu sul trono del tuo regno, degno di lode e di gloria nei secoli. / Benedetto sei tu che penetri con lo sguardo gli abissi e siedi sui cherubini, degno di lode e di gloria nei secoli. / Benedetto sei tu nel firmamento del cielo, degno di lode e di gloria nei secoli. / Benedite, opere tutte del Signore, il Signore, lodatelo ed esaltatelo nei secoli. (Gloria / Ant)
</p>

<p>
3^ Antifona / <b>Ogni vivente, dia lode al Signore, alleluia</b> / SALMO 150 Ogni vivente dia lode al Signore / A Dio la gloria, nella Chiesa e in Cristo Gesù (Ef 3,21) / Lodate il Signore nel suo santuario, lodatelo nel firmamento della sua potenza. Lodatelo per i suoi prodigi, lodatelo per la sua immensa grandezza. / Lodatelo con squilli di tromba, lodatelo con arpa e cetra; lodatelo con timpani e danze, lodatelo sulle corde e sui flauti. / Lodatelo con cembali sonori, lodatelo con cembali squillanti; ogni vivente dia lode al Signore. (Gloria / Ant)
</p>

<p>
LETTURA BREVE (2Tm 2, 8.11-13) / Ricordati che Gesù Cristo, della stirpe di Davide, è risuscitato dai morti. Certa è questa parola: Se moriamo con lui, vivremo anche con lui; se con lui perseveriamo, con lui anche regneremo; se lo rinneghiamo, anch'egli ci rinnegherà; se noi manchiamo di fede, egli però rimane fedele, perché non può rinnegare se stesso.
</p>

<p>
RESPONSORIO BREVE / R. <b>Ti rendiamo grazie, Signore, invochiamo il tuo nome</b> / Ti rendiamo grazie, Signore, invochiamo il tuo nome. / V. Raccontiamo i tuoi prodigi, invochiamo il tuo nome. / Gloria al Padre e al Figlio e allo Spirito Santo. / Ti rendiamo grazie, Signore, invochiamo il tuo nome. 
</p>

<p>
Antifona al Benedictus Anno A / <b>Beati i puri di cuore: essi vedranno Dio.</b>
</p>

<p>
Antifona al Benedictus Anno B / <b>Gesù di Nazaret, il santo di Dio, ha visitato e redento il suo popolo.</b>
</p>

<p>
Antifona al Benedictus Anno C / <b>Di fronte alla sua gente, Gesù disse: Nessun profeta è ben accetto in patria.</b>
</p>

<p>
CANTICO DI ZACCARIA (Lc 1, 68-79) Il Messia e il suo Precursore / Benedetto il Signore Dio d'Israele, perché ha visitato e redento il suo popolo, e ha suscitato per noi una salvezza potente nella casa di Davide, suo servo, come aveva promesso per bocca dei suoi santi profeti d'un tempo: salvezza dai nostri nemici, e dalle mani di quanti ci odiano. Così egli ha concesso misericordia ai nostri padri e si è ricordato della sua santa alleanza, del giuramento fatto ad Abramo, nostro padre, di concederci, liberati dalle mani dei nemici, di servirlo senza timore, in santità e giustizia al suo cospetto, per tutti i nostri giorni. E tu, bambino, sarai chiamato profeta dell'Altissimo perché andrai innanzi al Signore a preparargli le strade, per dare al suo popolo la conoscenza della salvezza nella remissione dei suoi peccati, grazie alla bontà misericordiosa del nostro Dio, per cui verrà a visitarci dall'alto un sole che sorge, per rischiarare quelli che stanno nelle tenebre e nell'ombra della morte e dirigere i nostri passi sulla via della pace. (Gloria / Ant)
</p>

<p>
Invocazioni / Apriamo con fiducia il nostro cuore al Dio della potenza e della misericordia, che ci ama e conosce le nostre necessità. A lui rivolgiamo la nostra lode e la nostra preghiera: <b>Noi ti glorifichiamo, Signore, e confidiamo in te</b> / Benedetto sii tu, Re dell'universo, che ci hai tratto dalle tenebre dell'errore e del peccato alla splendida luce del tuo regno, - e ci hai chiamati a servirti nella santa Chiesa. / Tu che ci hai aperto le braccia della tua misericordia, - non permettere che deviamo mai dal sentiero della vita. / Concedici di trascorrere in letizia questo giorno, - in cui celebriamo la risurrezione del tuo Figlio. / Dona ai tuoi fedeli, lo spirito di orazione e di lode, - perché tutta la nostra vita sia un rendimento di grazie a te. (Pater)
</p>

<p>
Orazione / Dio grande e misericordioso, concedi a noi tuoi fedeli di adorarti con tutta l'anima e di amare i nostri fratelli nella carità del Cristo. Egli è Dio, e vive e regna con te, nell'unità dello Spirito Santo, per tutti i secoli dei secoli. / Il Signore ci benedica, ci preservi da ogni male e ci conduca alla vita eterna. R. Amen.
</p>

<h5>ORA MEDIA</h5>

<p>
1^ Antifona / <b>Chi mangia questo pane vivrà in eterno, alleluia</b> / SALMO 22 Il buon Pastore / L’Agnello sarà il loro pastore e li guiderà alle fonti delle acque della vita (Ap 7, 17) / Il Signore è il mio pastore: non manco di nulla; su pascoli erbosi mi fa riposare, ad acque tranquille mi conduce. / Mi rinfranca, mi guida per il giusto cammino, per amore del suo nome. / Se dovessi camminare in una valle oscura, non temerei alcun male, perché tu sei con me, Signore. / Il tuo bastone e il tuo vincastro mi danno sicurezza. / Davanti a me tu prepari una mensa sotto gli occhi dei miei nemici; cospargi di olio il mio capo. Il mio calice trabocca. / Felicità e grazia mi saranno compagne tutti i giorni della mia vita, e abiterò nella casa del Signore per lunghissimi anni. (Gloria / Ant)
</p>

<p>
2^ Antifona / <b>Verrà il Signore, glorioso tra i santi, ammirabile per tutti i suoi fedeli, alleluia</b> / SALMO 75, 2-7 (I) Canto di trionfo dopo la vittoria / Vedranno il Figlio dell’uomo venire sulle nubi del cielo con grande potenza e gloria (Mt 24, 30) / Dio è conosciuto in Giuda, in Israele è grande il suo nome. E' in Gerusalemme la sua dimora, la sua abitazione, in Sion. / Qui spezzò le saette dell'arco, lo scudo, la spada, la guerra. / Splendido tu sei, o Potente, sui monti della preda; / furono spogliati i valorosi, furono colti dal sonno, nessun prode ritrovava la sua mano. / Dio di Giacobbe, alla tua minaccia si arrestarono carri e cavalli. (Gloria / Ant)
</p>

<p>
3^ Antifona / <b>Andiamo al tempio di Dio, portandogli doni, alleluia</b> / SALMO 75, 8-13 (II) Canto di trionfo dopo la vittoria / Vedranno il Figlio dell’uomo venire sulle nubi del cielo con grande potenza e gloria (Mt 24, 30) / Tu sei terribile; chi ti resiste quando si scatena la tua ira? Dal cielo fai udire la sentenza: sbigottita la terra tace / quando Dio si alza per giudicare, per salvare tutti gli umili della terra. / L'uomo colpito dal tuo furore ti dà gloria, gli scampati dall'ira ti fanno festa. / Fate voti al Signore vostro Dio e adempiteli, quanti lo circondano portino doni al Terribile, a lui che toglie il respiro ai potenti; è terribile per i re della terra. (Gloria / Ant)
</p>

<p>
(TERZA) LETTURA BREVE (1Cor 6, 19-20) / Non sapete che il vostro corpo è tempio dello Spirito Santo che è in voi e che avete da Dio, e che non appartenete a voi stessi? Infatti siete santi comprati a caro prezzo. Glorificate dunque Dio nel vostro corpo! / V. L'anima mia desidera la casa del Signore, / W. il mio cuore e la mia carne esultano nel Dio vivente.
</p>

<p>
(SESTA) LETTURA BREVE (Dt 10, 12) / Che cosa ti chiede il Signore tuo Dio, se non che tu tema il Signore tuo Dio, che tu cammini per tutte le sue vie, che tu l'ami e serva il Signore tuo Dio con tutto il cuore e con tutta l'anima? / V. Signore, chi abiterà nella tua tenda? / W. chi vive con giustizia e dice il vero.
</p>

<p>
(NONA) LETTURA BREVE (Ct 8, 6b-7) / Forte come la morte è l'amore, tenace come gli inferi è la gelosia: le sue vampe son vampe di fuoco, una fiamma del Signore! Le grandi acque non possono spegnere l'amore né i fiumi travolgerlo. / V. Ti amo, Signore, mia forza, / W. mio scudo, mia roccia di salvezza.
</p>

<p>
Orazione / Dio grande e misericordioso, concedi a noi tuoi fedeli di adorarti con tutta l'anima e di amare i nostri fratelli nella carità del Cristo. Egli è Dio, e vive e regna con te, nell'unità dello Spirito Santo, per tutti i secoli dei secoli. R. Amen. / Benediciamo il Signore. / R. Rendiamo grazie a Dio.
</p>

<h5>SECONDI VESPRI</h5>

<p>
INNO / O Trinità beata, luce, sapienza, amore, vesti del tuo splendore il giorno che declina. / Te lodiamo al mattino, te nel vespro imploriamo, te canteremo unanimi nel giorno che non muore. Amen. 
</p>

<p>
1^ Antifona / <b>Tra santi splendori, il Padre ti ha generato, prima dell'aurora, alleluia</b> / SALMO 109, 1-5. 7 Il Messia, re e sacerdote / Bisogna che egli regni finché non abbia posto tutti i suoi nemici sotto i suoi piedi (1Cor 15, 25) / Oracolo del Signore al mio Signore: «Siedi alla mia destra, finché io ponga i tuoi nemici a sgabello dei tuoi piedi». / Lo scettro del tuo potere stende il Signore da Sion: «Domina in mezzo ai tuoi nemici. / A te il principato nel giorno della tua potenza tra santi splendori; dal seno dell'aurora, come rugiada, io ti ho generato». / Il Signore ha giurato e non si pente: «Tu sei sacerdote per sempre al modo di Melchisedek». / Il Signore è alla tua destra, annienterà i re nel giorno della sua ira. Lungo il cammino si disseta al torrente e solleva alta la testa. (Gloria / Ant)
</p>

<p>
2^ Antifona / <b>Beato chi ha fame, chi ha sete di giustizia: sarà saziato</b> / SALMO 111 Beatitudine dell'uomo giusto / Comportatevi come figli della luce: il frutto della luce consiste in ogni bontà, giustizia e verità (Ef 5, 8-9) / Beato l'uomo che teme il Signore / e trova grande gioia nei suoi comandamenti. Potente sulla terra sarà la sua stirpe, la discendenza dei giusti sarà benedetta. / Onore e ricchezza nella sua casa, la sua giustizia rimane per sempre. Spunta nelle tenebre come luce per i giusti, buono, misericordioso e giusto. / Felice l'uomo pietoso che dà in prestito, amministra i suoi beni con giustizia. Egli non vacillerà in eterno: il giusto sarà sempre ricordato. / Non temerà annunzio di sventura, saldo è il suo cuore, confida nel Signore. Sicuro è il suo cuore, non teme, finché trionferà dei suoi nemici. / Egli dona largamente ai poveri, la sua giustizia rimane per sempre, la sua potenza s'innalza nella gloria. / L'empio vede e si adira, digrigna i denti e si consuma. Ma il desiderio degli empi fallisce. (Gloria / Ant)
</p>

<p>
3^ Antifona / <b>Servi di Dio, piccoli e grandi, lodate il suo nome, alleluia</b> / CANTICO Ap 19, 1-7 Le nozze dell'Agnello / Alleluia / Salvezza, gloria e potenza sono del nostro Dio; veri e giusti sono i suoi giudizi / Alleluia / Lodate il nostro Dio, voi tutti suoi servi, voi che lo temete, piccoli e grandi / Alleluia / Ha preso possesso del suo regno il Signore, il nostro Dio, l'Onnipotente / Alleluia / Rallegriamoci ed esultiamo, rendiamo a lui gloria / Alleluia / Sono giunte le nozze dell'Agnello; la sua sposa è pronta. (Gloria / Ant)
</p>

<p>
LETTURA BREVE (Eb 12, 22-24) / Voi vi siete accostati al monte di Sion e alla città del Dio vivente, alla Gerusalemme celeste e a miriadi di angeli, all'adunanza festosa e all'assemblea dei primogeniti iscritti nei cieli, al Dio giudice di tutti e agli spiriti dei giusti portati alla perfezione, al Mediatore della Nuova Alleanza e al sangue dell'aspersione dalla voce più eloquente di quello di Abele.
</p>

<p>
RESPONSORIO / R. <b>Grande è il Signore, mirabile la sua potenza</b> / Grande è il Signore, mirabile la sua potenza. / V. La sua sapienza non ha confini, mirabile la sua potenza. / Gloria al Padre e al Figlio e allo Spirito Santo. / Grande è il Signore, mirabile la sua potenza.
</p>

<p>
Antifona al Magnificat Anno A / <b>Beati gli operatori di pace: saranno chiamati figli di Dio.</b>
</p>

<p>
Antifona al Magnificat Anno B / <b>La fama di Gesù si diffuse in Galilea, e il popolo rendeva grazie a Dio.</b>
</p>

<p>
Antifona al Magnificat Anno C / <b>Volevano uccidere Gesù: ma egli, passando in mezzo a loro, andò via.</b>
</p>

<p>
CANTICO DELLA BEATA VERGINE (Lc 1,46-55) Esultanza dell'anima nel Signore / L'anima mia magnifica il Signore e il mio spirito esulta in Dio, mio salvatore, / perché ha guardato l'umiltà della sua serva. D'ora in poi tutte le generazioni mi chiameranno beata. / Grandi cose ha fatto in me l'Onnipotente e Santo è il suo nome: / di generazione in generazione la sua misericordia si stende su quelli che lo temono. / Ha spiegato la potenza del suo braccio, ha disperso i superbi nei pensieri del loro cuore; / ha rovesciato i potenti dai troni, ha innalzato gli umili; / ha ricolmato di beni gli affamati, ha rimandato i ricchi a mani vuote. / Ha soccorso Israele, suo servo, ricordandosi della sua misericordia, / come aveva promesso ai nostri padri, ad Abramo e alla sua discendenza, per sempre. (Gloria / Ant)
</p>

<p>
INTERCESSIONI / Pieni di gioia e di gratitudine invochiamo Dio, principio e fonte di ogni bene: <b>Ascolta, Signore, la nostra preghiera.</b> / Padre e Signore dell'universo, che hai mandato nel mondo tuo Figlio per riunire i popoli nella lode del tuo nome, - rafforza la testimonianza della tua Chiesa nel mondo intero. / Rendici sempre più docili all'insegnamento degli apostoli, - perché la nostra vita sia coerente con il credo che professiamo. / Tu, che sei l'amico dei giusti, - rendi giustizia a quanti sono oppressi in ogni parte del mondo. / Dona la vista ai ciechi e la libertà ai prigionieri, - rianima gli sfiduciati e proteggi gli esuli. / Accogli l'estremo desiderio di coloro che si sono addormentati nel tuo Cristo, - giungano alla gloria della risurrezione. (Pater)
</p>

<p>
Orazione / Dio grande e misericordioso, concedi a noi tuoi fedeli di adorarti con tutta l'anima e di amare i nostri fratelli nella carità del Cristo. Egli è Dio, e vive e regna con te, nell'unità dello Spirito Santo, per tutti i secoli dei secoli. / Il Signore ci benedica, ci preservi da ogni male e ci conduca alla vita eterna. R. Amen.
</p>

<h1>LUNEDI 4^ SETTIMANA</h1>

<h5>LODI MATTUTINE</h5>

<p>
INNO / O sole di giustizia, Verbo del Dio vivente, irradia sulla Chiesa la tua luce immortale. / Per te veniamo al Padre, fonte del primo amore, Padre d'immensa grazia e di perenne gloria. / Lieto trascorra il giorno in umiltà e fervore; la luce della fede non conosca tramonto. / Sia Cristo il nostro cibo, sia Cristo l'acqua viva: in lui gustiamo sobrii l'ebbrezza dello Spirito. Amen. 
</p>

<p>
1^ Antifona / <b>Al mattino ci sazia il tuo amore, Signore nostro Dio</b> / SALMO 89 Su di noi sia la bontà del Signore / Davanti al Signore un giorno è come mille anni e mille anni come un giorno solo (2 Pt 3, 8) / Signore, tu sei stato per noi un rifugio di generazione in generazione. / Prima che nascessero i monti e la terra e il mondo fossero generati, da sempre e per sempre tu sei, Dio. / Tu fai ritornare l'uomo in polvere e dici: «Ritornate, figli dell'uomo». / Ai tuoi occhi, mille anni sono come il giorno di ieri che è passato, come un turno di veglia nella notte. / Li annienti: li sommergi nel sonno; sono come l'erba che germoglia al mattino: al mattino fiorisce, germoglia, alla sera è falciata e dissecca. / Perché siamo distrutti dalla tua ira, siamo atterriti dal tuo furore. Davanti a te poni le nostre colpe, i nostri peccati occulti alla luce del tuo volto. / Tutti i nostri giorni svaniscono per la tua ira, finiamo i nostri anni come un soffio. / Gli anni della nostra vita sono settanta, ottanta per i più robusti, ma quasi tutti sono fatica, dolore; passano presto e noi ci dileguiamo. / Chi conosce l'impeto della tua ira, e il tuo sdegno, con il timore a te dovuto? / Insegnaci a contare i nostri giorni e giungeremo alla sapienza del cuore. / Volgiti, Signore; fino a quando? Muoviti a pietà dei tuoi servi. Saziaci al mattino con la tua grazia: esulteremo e gioiremo per tutti i nostri giorni. / Rendici la gioia per i giorni di afflizione, per gli anni in cui abbiamo visto la sventura. Si manifesti ai tuoi servi la tua opera e la tua gloria ai loro figli. / Sia su di noi la bontà del Signore, nostro Dio: rafforza per noi l'opera delle nostre mani, l'opera delle nostre mani rafforza. (Gloria / Ant)
</p>

<p>
2^ Antifona / <b>Da ogni terra, lode al Signore</b> / CANTICO Is 42, 10-16 Inno al Signore vittorioso e salvatore / Essi cantavano un cantico nuovo davanti al trono di Dio (Ap 14, 3) / Cantate al Signore un canto nuovo, lode a lui fino all'estremità della terra; lo celebri il mare con quanto esso contiene, le isole con i loro abitanti. / Esulti con le sue città il deserto, esultino i villaggi dove abitano quelli di Kedar; / acclamino gli abitanti di Sela, dalla cima dei monti alzino grida. Diano gloria al Signore e il suo onore divulghino nelle isole. / Il Signore avanza come un prode, come un guerriero eccita il suo ardore; grida, lancia urla di guerra, si mostra forte contro i suoi nemici. / Per molto tempo, ho taciuto, ho fatto silenzio, mi sono contenuto; ora griderò come una partoriente, mi affannerò e sbufferò insieme. / Renderò aridi monti e colli, farò seccare tutta la loro erba; trasformerò i fiumi in stagni e gli stagni farò inaridire. / Farò camminare i ciechi per vie che non conoscono, li guiderò per sentieri sconosciuti; trasformerò davanti a loro le tenebre in luce, i luoghi aspri in pianura. (Gloria / Ant)
</p>

<p>
3^ Antifona / <b>Lodate il nome del Signore, voi che state nella casa di Dio</b> / SALMO 134, 1-12 Lodate il Signore che opera meraviglie / Popolo che Dio si è acquistato, proclama le opere meravigliose di lui che ti ha chiamato dalle tenebre alla sua ammirabile luce (1 Pt 2, 9) / Lodate il nome del Signore, lodatelo, servi del Signore, voi che state nella casa del Signore, negli atri della casa del nostro Dio. / Lodate il Signore: il Signore è buono; cantate inni al suo nome, perché è amabile. Il Signore si è scelto Giacobbe, Israele come suo possesso. / Io so che grande è il Signore, il nostro Dio sopra tutti gli dèi. / Tutto ciò che vuole il Signore lo compie, in cielo e sulla terra, nei mari e in tutti gli abissi. / Fa salire le nubi dall'estremità della terra, produce le folgori per la pioggia, dalle sue riserve libera i venti. / Egli percosse i primogeniti d'Egitto, dagli uomini fino al bestiame. Mandò segni e prodigi in mezzo a te, Egitto, contro il faraone e tutti i suoi ministri. / Colpì numerose nazioni e uccise re potenti: Seon, re degli Amorrèi, Og, re di Basan, e tutti i regni di Cànaan. / Diede la loro terra in eredità a Israele, in eredità a Israele suo popolo. (Gloria / Ant)
</p>

<p>
LETTURA BREVE (Gdt 8, 26; volg. 21b-23) / Ricordatevi che i vostri padri furono messi alla prova per vedere se davvero temevano il loro Dio. Ricordate come fu tentato il nostro padre Abramo e come proprio attraverso la prova di molte tribolazioni egli divenne l'amico di Dio. Così pure Isacco, così Giacobbe, così Mosè e tutti quelli che piacquero a Dio furono provati con molte tribolazioni e si mantennero fedeli.
</p>

<p>
RESPONSORIO BREVE / R. <b>Esultate, giusti, nel Signore ai santi si addice la lode</b> / Esultate, giusti, nel Signore ai santi si addice la lode. / V. Cantate al Signore un canto nuovo, ai santi si addice la lode. / Gloria al Padre e al Figlio e allo Spirito Santo. / Esultate, giusti, nel Signore ai santi si addice la lode.
</p>

<p>
Antifona al Benedictus / <b>Benedetto il Signore! Ha visitato e redento il suo popolo</b> / CANTICO DI ZACCARIA (Lc 1, 68-79) Il Messia e il suo Precursore / Benedetto il Signore Dio d'Israele, perché ha visitato e redento il suo popolo, e ha suscitato per noi una salvezza potente nella casa di Davide, suo servo, come aveva promesso per bocca dei suoi santi profeti d'un tempo: salvezza dai nostri nemici, e dalle mani di quanti ci odiano. Così egli ha concesso misericordia ai nostri padri e si è ricordato della sua santa alleanza, del giuramento fatto ad Abramo, nostro padre, di concederci, liberati dalle mani dei nemici, di servirlo senza timore, in santità e giustizia al suo cospetto, per tutti i nostri giorni. E tu, bambino, sarai chiamato profeta dell'Altissimo perché andrai innanzi al Signore a preparargli le strade, per dare al suo popolo la conoscenza della salvezza nella remissione dei suoi peccati, grazie alla bontà misericordiosa del nostro Dio, per cui verrà a visitarci dall'alto un sole che sorge, per rischiarare quelli che stanno nelle tenebre e nell'ombra della morte e dirigere i nostri passi sulla via della pace. (Gloria / Ant)
</p>

<p>
Invocazioni / Il Cristo ascolta la voce degli umili che confidano in lui e li salva. Confortati da questa certezza invochiamo il suo nome: <b>Tu sei la nostra speranza, Signore</b> / O Dio, ricco di misericordia, - noi ti ringraziamo per il tuo immenso amore. / Tu che agisci sempre nella storia dell'umanità insieme al Padre, - rinnova gli uomini e le cose con la forza del tuo Spirito. / Dona a noi e ai nostri fratelli uno sguardo di fede, - perché possiamo contemplare sempre le tue meraviglie. / Redentore di tutti, che in questo giorno ci chiami a cooperare alla tua opera di salvezza, - rendici segno della tua grazia verso il nostro prossimo. (Pater)
</p>

<p>
Orazione / O Dio, che hai affidato all'uomo l'opera della creazione e hai posto al suo servizio le immense energie del cosmo, fa' che oggi collaboriamo a un mondo più giusto e fraterno a lode della tua gloria. Per il nostro Signore. / Il Signore ci benedica, ci preservi da ogni male e ci conduca alla vita eterna. R. Amen.
</p>

<h5>ORA MEDIA</h5>

<p>
1^ Antifona / <b>Sostieni i miei passi con la tua promessa, Signore</b> / SALMO 118, 129-136 Meditazione della parola del Signore nella legge / Pieno compimento della legge è l’amore (Rm 13, 10) / Meravigliosa è la tua alleanza, per questo le sono fedele. La tua parola nel rivelarsi illumina, dona saggezza ai semplici. / Apro anelante la bocca, perché desidero i tuoi comandamenti. Volgiti a me e abbi misericordia, tu che sei giusto per chi ama il tuo nome. / Rendi saldi i miei passi secondo la tua parola e su di me non prevalga il male. Salvami dall'oppressione dell'uomo e obbedirò ai tuoi precetti. / Fa' risplendere il volto sul tuo servo e insegnami i tuoi comandamenti. Fiumi di lacrime mi scendono dagli occhi, perché non osservano la tua legge. (Gloria / Ant)
</p>

<p>
2^ Antifona / <b>Uno solo è il legislatore e il giudice: e tu chi sei, che giudichi il tuo prossimo?</b> / SALMO 81 Contro i giudici ingiusti / Il mio giudice è il Signore: non vogliate giudicare nulla prima del tempo, finché venga il Signore (1Cor 4, 5) / Dio si alza nell'assemblea divina, giudica in mezzo agli dei. «Fino a quando giudicherete iniquamente e sosterrete la parte degli empi? / Difendete il debole e l'orfano, al misero e al povero fate giustizia. Salvate il debole e l'indigente, liberatelo dalla mano degli empi». / Non capiscono, non vogliono intendere, avanzano nelle tenebre; vacillano tutte le fondamenta della terra. / Io ho detto: «Voi siete dèi, siete tutti figli dell'Altissimo». Eppure morirete come ogni uomo, cadrete come tutti i potenti. / Sorgi, Dio, a giudicare la terra, perché a te appartengono tutte le genti. (Gloria / Ant)
</p>

<p>
3^ Antifona / <b>Ho invocato il Signore, ed egli mi ha risposto</b> / SALMO 119 Desiderio della pace minacciata dai malvagi / Egli è la nostra pace … venuto ad annunziare la pace ai lontani e ai vicini (Ef 2, 14.17.16) / Nella mia angoscia ho gridato al Signore ed egli mi ha risposto. / Signore, libera la mia vita dalle labbra di menzogna, dalla lingua ingannatrice. / Che ti posso dare, come ripagarti, lingua ingannatrice? Frecce acute di un prode, con carboni di ginepro. / Me infelice: abito straniero in Mosoch, dimoro fra le tende di Kedar! Troppo io ho dimorato con chi detesta la pace. / Io sono per la pace, ma quando ne parlo, essi vogliono la guerra. (Gloria / Ant)
</p>

<p>
TERZA LETTURA BREVE (Lv 20, 26) / Sarete santi per me, poiché io, il Signore, sono santo e vi ho separati dagli altri popoli, perché siate miei. / V. Beata la nazione che ha Dio per Signore, / W. il popolo, che ha scelto come suo erede.
</p>

<p>
Orazione / O Dio nostro Padre, che al lavoro solidale di tutti gli uomini hai affidato il compito di promuovere sempre nuove conquiste, donaci di collaborare all'opera della creazione con adesione filiale al tuo volere in spirito di vera fraternità. Per Cristo nostro Signore.
</p>

<p>
(SESTA) LETTURA BREVE (Sap 15, 1.3) / Tu, nostro Dio, sei buono e fedele, sei paziente e tutto governi secondo misericordia. Conoscerti, infatti, è giustizia perfetta, conoscere la tua potenza è radice di immortalità. / V. Dio di misericordia e di grazia, / W. lento all'ira e grande nell'amore.
</p>

<p>
Orazione / O Dio, che sei il padrone della vigna e della messe, e assegni a ciascuno il suo lavoro e la giusta ricompensa, aiutaci a portare il peso della nostra giornata accettando serenamente la tua volontà. Per Cristo nostro Signore.
</p>

<p>
(NONA) LETTURA BREVE (Bar 4, 21-22) / Figli, gridate a Dio ed egli vi libererà dall'oppressione e dal potere dei vostri nemici. Io, infatti, spero dall'Eterno la vostra salvezza. Una grande gioia mi viene dal Santo, per la misericordia che presto vi giungerà dall'Eterno vostro salvatore. / V. Ricordati, o Dio, del tuo amore, / W. della tua fedeltà che è da sempre.
</p>

<p>
Orazione / O Dio, che ci chiami a celebrare la tua lode nell'ora stessa in cui gli apostoli salivano al tempio, accogli la nostra preghiera nel nome del tuo Figlio e dona la tua salvezza a coloro che lo invocano. Egli vive e regna nei secoli dei secoli. R. Amen. / Benediciamo il Signore. / R. Rendiamo grazie a Dio.
</p>

<h5>VESPRI</h5>

<p>
INNO / O immenso creatore, che all'impeto dei flutti segnasti il corso e il limite nell'armonia del cosmo, / tu all'aspre solitudini della terra assetata donasti il refrigerio dei torrenti e dei mari. / Irriga, o Padre buono, i deserti dell'anima coi fiumi di acqua viva che sgorgano dal Cristo. / Ascolta, o Padre altissimo, tu che regni nei secoli con il Cristo tuo Figlio e lo Spirito santo. Amen.
</p>

<p>
1^ Antifona / <b>Lodiamo il Signore nostro Dio: eterna è la sua misericordia</b> / SALMO 135, 1-9 (I) Inno pasquale / Narrare le gesta del Signore significa lodarlo (Cassiano) / Lodate il Signore perché è buono: eterna è la sua misericordia. / Lodate il Dio degli dèi: eterna è la sua misericordia. / Lodate il Signore dei signori: eterna è la sua misericordia. / Egli solo ha compiuto meraviglie: eterna è la sua misericordia. / Ha creato i cieli con sapienza: eterna è la sua misericordia. / Ha stabilito la terra sulle acque: eterna è la sua misericordia. / Ha fatto i grandi luminari: eterna è la sua misericordia. / Il sole per regolare il giorno: eterna è la sua misericordia; / la luna e le stelle per regolare la notte: eterna è la sua misericordia. (Gloria / Ant)
</p>

<p>
2^ Antifona / <b>Grandi meravigliose le tue opere Signore onnipotente!</b> / SALMO 135, 10-26 (II) Rendimento di grazie per la salvezza operata da Dio / Tutto è stato fatto per mezzo del Verbo e senza di lui niente è stato fatto di tutto ciò che esiste (Gv 1, 3) / Percosse l'Egitto nei suoi primogeniti: eterna è la sua misericordia. / Da loro liberò Israele: eterna è la sua misericordia; / con mano potente e braccio teso: eterna è la sua misericordia. / Divise il mar Rosso in due parti: eterna è la sua misericordia. / In mezzo fece passare Israele: eterna è la sua misericordia. / Travolse il faraone e il suo esercito nel mar Rosso: eterna è la sua misericordia. / Guidò il suo popolo nel deserto: eterna è la sua misericordia. / Percosse grandi sovrani: eterna è la sua misericordia. / Uccise re potenti: eterna è la sua misericordia. / Seon, re degli Amorrei: eterna è la sua misericordia. / Og, re di Basan: eterna è la sua misericordia. / Diede in eredità il loro paese: eterna è la sua misericordia. / In eredità a Israele suo servo: eterna è la sua misericordia. / Nella nostra umiliazione si è ricordato di noi: eterna è la sua misericordia; / ci ha liberati dai nostri nemici: eterna è la sua misericordia. / Egli dà il cibo ad ogni vivente: eterna è la sua misericordia. / Lodate il Dio del cielo: eterna è la sua misericordia. (Gloria / Ant)
</p>

<p>
3^ Antifona / <b>Ora si compie il disegno del Padre: fare di Cristo il cuore del mondo</b> / CANTICO Ef 1, 3-10 Dio salvatore / Benedetto sia Dio, Padre del Signore nostro Gesù Cristo, che ci ha benedetti con ogni benedizione spirituale nei cieli, in Cristo. / In lui ci ha scelti prima della creazione del mondo, per trovarci, al suo cospetto, santi e immacolati nell'amore. / Ci ha predestinati a essere suoi figli adottivi per opera di Gesù Cristo, secondo il beneplacito del suo volere, a lode e gloria della sua grazia, che ci ha dato nel suo Figlio diletto. / In lui abbiamo la redenzione mediante il suo sangue, la remissione dei peccati secondo la ricchezza della sua grazia. / Dio l'ha abbondantemente riversata su di noi con ogni sapienza e intelligenza, poiché egli ci ha fatto conoscere il mistero del suo volere, / il disegno di ricapitolare in Cristo tutte le cose, quelle del cielo come quelle della terra. / Nella sua benevolenza lo aveva in lui prestabilito per realizzarlo nella pienezza dei tempi. (Gloria / Ant)
</p>

<p>
LETTURA BREVE (1Ts 3, 12-13) / Il Signore vi faccia crescere e abbondare nell'amore vicendevole e verso tutti, come è il nostro amore verso di voi, per rendere saldi e irreprensibili i vostri cuori nella santità, davanti a Dio Padre nostro, al momento della venuta del Signore nostro Gesù con tutti i suoi santi.
</p>

<p>
RESPONSORIO BREVE / R. <b>Salga a te, Signore, la mia preghiera</b> / Salga a te, Signore, la mia preghiera. / V. Come profumo d'incenso la mia preghiera. / Gloria al Padre e al Figlio e allo Spirito Santo. / Salga a te, Signore, la mia preghiera.
</p>

<p>
Antifona al Magnificat / <b>Senza fine ti esalto, mio Dio!</b> / CANTICO DELLA BEATA VERGINE (Lc 1, 46-55) / Esultanza dell'anima nel Signore / L'anima mia magnifica il Signore e il mio spirito esulta in Dio, mio salvatore, / perché ha guardato l'umiltà della sua serva. D'ora in poi tutte le generazioni mi chiameranno beata. / Grandi cose ha fatto in me l'Onnipotente e Santo è il suo nome: / di generazione in generazione la sua misericordia si stende su quelli che lo temono. / Ha spiegato la potenza del suo braccio, ha disperso i superbi nei pensieri del loro cuore; / ha rovesciato i potenti dai troni, ha innalzato gli umili; / ha ricolmato di beni gli affamati, ha rimandato i ricchi a mani vuote. / Ha soccorso Israele, suo servo, ricordandosi della sua misericordia, / come aveva promesso ai nostri padri, ad Abramo e alla sua discendenza, per sempre. (Gloria / Ant)
</p>

<p>
INTERCESSIONI / Lo Spirito rende testimonianza al nostro cuore che il Cristo intercede sempre per noi. Sorretti da questa fede diciamo: <b>O Dio nostro, ascoltaci.</b> / Cristo, sole di giustizia, illumina la tua Chiesa, - perché annunci alle genti il grande mistero del Dio fatto uomo per la nostra liberazione. / Veglia sui sacerdoti e su tutti i ministri della tua Chiesa, - la loro vita non sia mai in dissonanza con il Vangelo che proclamano ai fratelli. / Tu, che ci hai acquistato la pace a prezzo del tuo sangue, - tieni lontano da noi il male della discordia e il flagello della guerra. / Aiuta con l'abbondanza delle tue benedizioni gli sposi cristiani, - perché esprimano nella loro unione il mistero della tua Chiesa. / Libera da ogni peccato i nostri defunti, - siano eternamente felici nella gloria dei santi. (Pater)
</p>

<p>
Orazione / Confortaci, o Dio, con la presenza del Figlio tuo, e ravviva la nostra fede, perché sappiamo riconoscerlo, come i discepoli a Emmaus, alla mensa della parola e del pane. Egli è Dio, e vive regna con te, nell'unità dello Spirito Santo, per tutti i secoli dei secoli. / Il Signore ci benedica, ci preservi da ogni male e ci conduca alla vita eterna. R. Amen.
</p>

<h1>MARTEDI 4^ SETTIMANA</h1>

<h5>LODI MATTUTINE</h5>

<p>
INNO / Già l'ombra della notte si dilegua, un'alba nuova sorge all'orizzonte: con il cuore e la mente salutiamo il Dio di gloria. / O Padre santo, fonte d'ogni bene, effondi la rugiada del tuo amore sulla Chiesa raccolta dal tuo Figlio nel Santo Spirito. Amen. 
</p>

<p>
1^ Antifona / <b>A te, Signore, inneggerò, e seguirò la via perfetta</b> / SALMO 100 Programma di un re fedele a Dio / Se mi amate osservate i miei comandamenti (Gv 14, 15) / Amore e giustizia voglio cantare, voglio cantare inni a te, o Signore. Agirò con saggezza nella via dell'innocenza: quando a me verrai? / Camminerò con cuore integro, dentro la mia casa. / Non sopporterò davanti ai miei occhi azioni malvage; detesto chi fa il male, non mi sarà vicino. / Lontano da me il cuore perverso, il malvagio non lo voglio conoscere. / Chi calunnia in segreto il suo prossimo io lo farò perire; chi ha occhi altezzosi e cuore superbo non lo potrò sopportare. / I miei occhi sono rivolti ai fedeli del paese perché restino a me vicino: chi cammina per la via integra sarà mio servitore. / Non abiterà nella mia casa chi agisce con inganno, chi dice menzogne non starà alla mia presenza. / Sterminerò ogni mattino tutti gli empi del paese, per estirpare dalla città del Signore quanti operano il male. (Gloria / Ant)
</p>

<p>
2^ Antifona / <b>Non togliere a noi, Signore, la tua misericordia</b> / CANTICO Dn 3, 26. 27. 29. 34-41 Preghiera di Azaria nella fornace / Pentitevi dunque e cambiate vita, perché siano cancellati i vostri peccati (At 3, 19) / Benedetto sei tu, Signore Dio dei nostri padri; degno di lode e glorioso è il tuo nome per sempre. / Tu sei giusto in tutto ciò che hai fatto. / Poiché noi abbiamo peccato, abbiamo agito da iniqui, allontanandoci da te, abbiamo mancato in ogni modo. / Non ci abbandonare fino in fondo, per amore del tuo nome, non rompere la tua alleanza; / non ritirare da noi la tua misericordia, per amore di Abramo tuo amico, di Isacco tuo servo, d'Israele tuo santo, / ai quali hai parlato, promettendo di moltiplicare la loro stirpe come le stelle del cielo, come la sabbia sulla spiaggia del mare. / Ora invece, Signore, noi siamo diventati più piccoli di qualunque altra nazione, / ora siamo umiliati per tutta la terra a causa dei nostri peccati. / Ora non abbiamo più né principe, né capo, né profeta, né olocausto, né sacrificio, né oblazione, né incenso, / né luogo per presentarti le primizie e trovar misericordia. / Potessimo esser accolti con il cuore contrito e con lo spirito umiliato, come olocausti di montoni e di tori, come migliaia di grassi agnelli. / Tale sia oggi davanti a te il nostro sacrificio e ti sia gradito, non c'è delusione per coloro che in te confidano. / Ora ti seguiamo con tutto il cuore, ti temiamo e cerchiamo il tuo volto. (Gloria / Ant)
</p>

<p>
3^ Antifona / <b>Canterò per te un canto nuovo, Dio che dai vittoria!</b> / SALMO 143, 1-10 Preghiera del Re per la vittoria e per la pace / Tutto posso in colui che mi dà forza (Fil 4, 13) / Benedetto il Signore, mia roccia, che addestra le mie mani alla guerra, le mie dita alla battaglia. / Mia grazia e mia fortezza, mio rifugio e mia liberazione, mio scudo in cui confido, colui che mi assoggetta i popoli. / Signore, che cos'è un uomo perché te ne curi? Un figlio d'uomo perché te ne dia pensiero? L'uomo è come un soffio, i suoi giorni come ombra che passa. / Signore, piega il tuo cielo e scendi, tocca i monti ed essi fumeranno. Le tue folgori disperdano i nemici, lancia frecce, sconvolgili. / Stendi dall'alto la tua mano, scampami e salvami dalle grandi acque, dalla mano degli stranieri. / La loro bocca dice menzogne e alzando la destra giurano il falso. / Mio Dio, ti canterò un canto nuovo, suonerò per te sull'arpa a dieci corde; a te, che dai vittoria al tuo consacrato, che liberi Davide tuo servo. (Gloria / Ant)
</p>

<p>
LETTURA BREVE (Is 55, 1) / O voi tutti assetati venite all'acqua, chi non ha denaro venga ugualmente; comprate e mangiate senza denaro e senza spesa, vino e latte.
</p>

<p>
RESPONSORIO BREVE / R. <b>Ascolta la mia voce, Signore, spero sulla tua parola</b> / Ascolta la mia voce, Signore: spero sulla tua parola. / V. Precedo l'aurora e grido aiuto: spero sulla tua parola. / Gloria al Padre e al Figlio e allo Spirito Santo. / Ascolta la mia voce, Signore: spero sulla tua parola.
</p>

<p>
Antifona al Benedictus / <b>Da quelli che ci odiano salvaci, o Signore</b> / CANTICO DI ZACCARIA (Lc 1, 68-79) Il Messia e il suo Precursore / Benedetto il Signore Dio d'Israele, perché ha visitato e redento il suo popolo, e ha suscitato per noi una salvezza potente nella casa di Davide, suo servo, come aveva promesso per bocca dei suoi santi profeti d'un tempo: salvezza dai nostri nemici, e dalle mani di quanti ci odiano. Così egli ha concesso misericordia ai nostri padri e si è ricordato della sua santa alleanza, del giuramento fatto ad Abramo, nostro padre, di concederci, liberati dalle mani dei nemici, di servirlo senza timore, in santità e giustizia al suo cospetto, per tutti i nostri giorni. E tu, bambino, sarai chiamato profeta dell'Altissimo perché andrai innanzi al Signore a preparargli le strade, per dare al suo popolo la conoscenza della salvezza nella remissione dei suoi peccati, grazie alla bontà misericordiosa del nostro Dio, per cui verrà a visitarci dall'alto un sole che sorge, per rischiarare quelli che stanno nelle tenebre e nell'ombra della morte e dirigere i nostri passi sulla via della pace. (Gloria / Ant)
</p>

<p>
Invocazioni / In questo nuovo giorno il Signore, donandoci la grazia di cantare le sue lodi, rafforza la speranza che esaudirà la nostra preghiera. Uniti ai fratelli di fede diciamo: <b>Ascoltaci, Signore, a gloria del tuo nome</b> / Ti rendiamo grazie, o Dio e Padre di Gesù nostro Salvatore, - per la conoscenza e la vita immortale che ci hai dato per mezzo del tuo Figlio. / Donaci l'umiltà del cuore, - perché ci rendiamo disponibili all'aiuto fraterno nel timore di Cristo. / Manda su di noi il tuo Spirito, - perché la nostra carità sia autentica e senza ipocrisia. / Tu che hai comandato all'uomo il lavoro per dominare il mondo. - fa' che il nostro lavoro ti glorifichi e santifichi i nostri fratelli. (Pater)
</p>

<p>
Orazione / Accresci in noi, o Dio, il dono della fede, perché sia perfetta la nostra lode e porti alla tua Chiesa frutti di vita nuova. Per il nostro Signore. / Il Signore ci benedica, ci preservi da ogni male e ci conduca alla vita eterna. R. Amen.
</p>

<h5>ORA MEDIA</h5>

<p>
1^ Antifona / <b>Ora sapete il mio comandamento: osservatelo, e sarete beati</b> / SALMO 118, 137-144 XVIII (Sade) / Tu sei giusto, Signore, e retto nei tuoi giudizi. Con giustizia hai ordinato le tue leggi e con fedeltà incomparabile. / Mi divora lo zelo della tua casa, perché i miei nemici dimenticano le tue parole. Purissima è la tua parola, il tuo servo la predilige. / Io sono piccolo e disprezzato, ma non trascuro i tuoi precetti. La tua giustizia è giustizia eterna e verità è la tua legge. / Angoscia e affanno mi hanno colto, ma i tuoi comandi sono la mia gioia. Giusti sono i tuoi insegnamenti per sempre, fammi comprendere e avrò la vita. (Gloria / Ant)
</p>

<p>
2^ Antifona / <b>Giunga fino a te la mia preghiera, Signore, Dio della mia salvezza</b> / SALMO 87, 2-8 (I) Preghiera di un uomo gravemente malato / Questa è la vostra ora, è l'impero delle tenebre (Lc 22,53) / Signore, Dio della mia salvezza, davanti a te grido giorno e notte. Giunga fino a te la mia preghiera, tendi l'orecchio al mio lamento. / Io sono colmo di sventure, la mia vita è vicina alla tomba. Sono annoverato tra quelli che scendono nella fossa, sono come un uomo ormai privo di forza. / E' tra i morti il mio giaciglio, sono come gli uccisi stesi nel sepolcro, dei quali tu non conservi il ricordo e che la tua mano ha abbandonato. / Mi hai gettato nella fossa profonda, nelle tenebre e nell'ombra di morte. Pesa su di me il tuo sdegno e con tutti i tuoi flutti mi sommergi. (Gloria / Ant)
</p>

<p>
3^ Antifona / <b>Grido aiuto, Signore: non nascondermi il tuo volto</b> / SALMO 87, 9-19 (II) Preghiera di un uomo gravemente malato / Questa è la vostra ora, è l'impero delle tenebre (Lc 22,53) / Hai allontanato da me i miei compagni, mi hai reso per loro un orrore. Sono prigioniero senza scampo; si consumano i miei occhi nel patire. / Tutto il giorno ti chiamo, Signore, verso di te protendo le mie mani. Compi forse prodigi per i morti? O sorgono le ombre a darti lode? / Si celebra forse la tua bontà nel sepolcro, la tua fedeltà negli inferi? Nelle tenebre si conoscono forse i tuoi prodigi, la tua giustizia nel paese dell'oblio? / Ma io a te, Signore, grido aiuto, e al mattino giunge a te la mia preghiera. Perché, Signore, mi respingi, perché mi nascondi il tuo volto? / Sono infelice e morente dall'infanzia, sono sfinito, oppresso dai tuoi terrori. Sopra di me è passata la tua ira, i tuoi spaventi mi hanno annientato, / mi circondano come acqua tutto il giorno, tutti insieme mi avvolgono. Hai allontanato da me amici e conoscenti, mi sono compagne solo le tenebre. (Gloria / Ant)
</p>

<p>
(TERZA) LETTURA BREVE (1Gv 3, 17-18) / Se uno ha ricchezze di questo mondo e vedendo il suo fratello in necessità gli chiude il proprio cuore, come dimora in lui l'amore di Dio? Figlioli, non amiamo a parole né con la lingua, ma coi fatti e nella verità. / V. Felice chi ha il cuore buono e generoso: / W. il giusto sarà benedetto per sempre.
</p>

<p>
Orazione / Dio onnipotente ed eterno, che all'ora terza hai effuso sugli apostoli il tuo Spirito Paraclito, dona anche a noi la fiamma viva del tuo amore, perché ti rendiamo buona testimonianza davanti a tutti gli uomini. Per Cristo nostro Signore.
</p>

<p>
(SESTA) LETTURA BREVE (Dt 30, 11. 14) / Questo comando che oggi ti ordino non è troppo alto per te, né troppo lontano da te. Anzi, questa parola è molto vicina a te, è nella tua bocca e nel tuo cuore, perché tu la metta in pratica. / V. La tua parola è lampada ai miei passi / W. e luce alla mia strada.
</p>

<p>
Orazione / O Dio, che hai rivelato all'apostolo Pietro la volontà di riunire tutti i popoli nell'unica Chiesa, benedici il nostro lavoro quotidiano e fa' che serva al tuo disegno universale di salvezza. Per Cristo nostro Signore.
</p>

<p>
(NONA) LETTURA BREVE (Is 55, 10-11) / Come la pioggia e la neve scendono dal cielo e non vi ritornano senza avere irrigato la terra, senza averla fecondata e fatta germogliare, perché dia il seme al seminatore e pane da mangiare, così sarà della parola uscita dalla mia bocca: non ritornerà a me senza effetto, senza aver operato ciò che desidero e senza aver compiuto ciò per cui l'ho mandata. / V. Dio manda sulla terra la sua parola, / W. il suo messaggio corre veloce.
</p>

<p>
Orazione / O Dio, che mandasti il tuo angelo al centurione Cornelio per indicargli la via della salvezza, donaci di collaborare alla redenzione di tutti gli uomini, perché, riuniti nella tua Chiesa, possiamo giungere fino a te nella gloria. Per Cristo nostro Signore. R. Amen. / Benediciamo il Signore. / R. Rendiamo grazie a Dio.
</p>

<h5>VESPRI</h5>

<p>
INNO / Accogli, o Padre buono, il canto dei fedeli nel giorno che declina. / Tu al sorger della luce ci chiamasti al lavoro nella mistica vigna; / or che il sole tramonta, largisci agli operai la mercede promessa. / Da' ristoro alle membra e diffondi nei cuori la pace del tuo Spirito. / La tua grazia sia pegno della gioia perfetta nella gloria dei santi. / A te sia lode, o Padre, al Figlio e al Santo Spirito nei secoli dei secoli. Amen.
</p>

<p>
1^ Antifona / <b>Come canteremo i canti del Signore in terra straniera?</b> / SALMO 136, 1-6 Sui fiumi di Babilonia / Finché abitiamo nel corpo siamo in esilio lontano dal Signore, camminiamo nella fede e non ancora in visione (2 Cor 5, 6. 7) / Sui fiumi di Babilonia, là sedevamo piangendo al ricordo di Sion. Ai salici di quella terra appendemmo le nostre cetre. / Là ci chiedevano parole di canto coloro che ci avevano deportato, canzoni di gioia, i nostri oppressori: «Cantateci i canti di Sion!». / Come cantare i canti del Signore in terra straniera? Se ti dimentico, Gerusalemme, si paralizzi la mia destra; / mi si attacchi la lingua al palato, se lascio cadere il tuo ricordo, se non metto Gerusalemme al di sopra di ogni mia gioia. (Gloria / Ant)
</p>

<p>
2^ Antifona / <b>A te voglio cantare davanti agli angeli, Dio mio</b> / SALMO 137 Rendimento di grazie / I re della terra porteranno le loro magnificenze (Ap 21, 24) / Ti rendo grazie, Signore, con tutto il cuore: hai ascoltato le parole della mia bocca. A te voglio cantare davanti agli angeli, mi prostro verso il tuo tempio santo. / Rendo grazie al tuo nome per la tua fedeltà e la tua misericordia: hai reso la tua promessa più grande di ogni fama. / Nel giorno in cui t'ho invocato, mi hai risposto, hai accresciuto in me la forza. Ti loderanno, Signore, tutti i re della terra quando udranno le parole della tua bocca. / Canteranno le vie del Signore, perché grande è la gloria del Signore; eccelso è il Signore e guarda verso l'umile ma al superbo volge lo sguardo da lontano. / Se cammino in mezzo alla sventura, tu mi ridoni vita; contro l'ira dei miei nemici stendi la mano e la tua destra mi salva. / Il Signore completerà per me l'opera sua. Signore, la tua bontà dura per sempre: non abbandonare l'opera delle tue mani. (Gloria / Ant)
</p>

<p>
3^ Antifona / <b>Gloria a te, Agnello immolato: a te potenza e onore nei secoli!</b> / CANTICO Ap 4, 11; 5, 9. 10. 12 Inno dei salvati / Tu sei degno, o Signore e Dio nostro, di ricevere la gloria, l'onore e la potenza, / perché tu hai creato tutte le cose, per la tua volontà furono create, per il tuo volere sussistono. / Tu sei degno, o Signore, di prendere il libro e di aprirne i sigilli, / perché sei stato immolato e hai riscattato per Dio con il tuo sangue uomini di ogni tribù, lingua, popolo e nazione / e li hai costituiti per il nostro Dio un regno di sacerdoti e regneranno sopra la terra. / L'Agnello che fu immolato è degno di potenza, ricchezza, sapienza e forza, onore, gloria e benedizione. (Gloria / Ant)
</p>

<p>
LETTURA BREVE (Col 3, 16) / La parola di Cristo dimori tra voi abbondantemente; ammaestratevi e ammonitevi con ogni sapienza, cantando a Dio di cuore e con gratitudine salmi, inni e cantici spirituali.
</p>

<p>
RESPONSORIO / R. <b>Mi colmerai di gioia, Signore, alla tua presenza</b> / Mi colmerai di gioia, Signore, alla tua presenza. / V. Festa senza fine alla tua presenza. / Gloria al Padre e al Figlio e allo Spirito Santo. / Mi colmerai di gioia, Signore, alla tua presenza.
</p>

<p>
Antifona al Magnificat / <b>Manifestaci la grandezza del tuo amore; Onnipotente e Santo è il tuo nome</b> / CANTICO DELLA BEATA VERGINE (Lc 1, 46-55) / Esultanza dell'anima nel Signore / L'anima mia magnifica il Signore e il mio spirito esulta in Dio, mio salvatore, / perché ha guardato l'umiltà della sua serva. D'ora in poi tutte le generazioni mi chiameranno beata. / Grandi cose ha fatto in me l'Onnipotente e Santo è il suo nome: / di generazione in generazione la sua misericordia si stende su quelli che lo temono. / Ha spiegato la potenza del suo braccio, ha disperso i superbi nei pensieri del loro cuore; / ha rovesciato i potenti dai troni, ha innalzato gli umili; / ha ricolmato di beni gli affamati, ha rimandato i ricchi a mani vuote. / Ha soccorso Israele, suo servo, ricordandosi della sua misericordia, / come aveva promesso ai nostri padri, ad Abramo e alla sua discendenza, per sempre. (Gloria / Ant)
</p>

<p>
INTERCESSIONI / Acclamiamo e invochiamo il Cristo che dà forza e vigore al suo popolo: <b>Nella tua grande bontà ascoltaci, o Signore</b> / Cristo, sorgente inesauribile di fortezza, - sostieni la nostra fede in mezzo alle prove della vita. / Illumina e guida con il tuo Spirito i legislatori e i governanti, - perché promuovano costantemente la giustizia e la pace. / Tu che hai sfamato le folle nel deserto, - insegnaci a condividere le nostre risorse con chi è privo del necessario. / Fa' che gli uomini politici non si chiudano nella ricerca egoistica del benessere e del prestigio nazionale, - ma abbiano a cuore il progresso e l'ascesa di tutti i popoli. / Dona vita e risurrezione ai nostri fratelli defunti, - quando verrai per essere glorificato in tutti i credenti. (Pater)
</p>

<p>
Orazione / Raccolti alla tua presenza, o Dio, invochiamo la tua misericordia: fa' che risuoni sempre nel nostro spirito la divina liturgia che celebriamo con le nostre voci. Per il nostro Signore. / Il Signore ci benedica, ci preservi da ogni male e ci conduca alla vita eterna. R. Amen.
</p>

<h1>MERCOLEDI 4^ SETTIMANA</h1>

<h5>LODI MATTUTINE</h5>

<p>
INNO / Notte, tenebre e nebbia, fuggite: entra la luce, viene Cristo Signore. / Il sole di giustizia trasfigura ed accende l'universo in attesa. / Con gioia pura ed umile, fra i canti e le preghiere, accogliamo il Signore. / Salvatore dei poveri, la gloria del tuo volto splenda su un mondo nuovo! / A te sia lode, o Cristo, al Padre e al Santo Spirito, oggi e sempre nei secoli. Amen. 
</p>

<p>
1^ Antifona / <b>Il mio cuore è pronto per te, per te, mio Dio</b> / SALMO 107 Lode a Dio e invocazione di aiuto / Poiché il Figlio di Dio fu esaltato sopra i cieli, la sua gloria viene predicata su tutta la terra (Anobio) / Saldo è il mio cuore, Dio, saldo è il mio cuore: voglio cantare inni, anima mia. / Svegliatevi, arpa e cetra, voglio svegliare l'aurora. / Ti loderò tra i popoli, Signore, a te canterò inni tra le genti, perché la tua bontà è grande fino ai cieli e la tua verità fino alle nubi. / Innàlzati, Dio, sopra i cieli, su tutta la terra la tua gloria. Perché siano liberati i tuoi amici, salvaci con la tua destra e ascoltaci. / Dio ha parlato nel suo santuario: «Esulterò, voglio dividere Sichem e misurare la valle di Succot; / mio è Gàlaad, mio Manasse, Efraim è l'elmo del mio capo, Giuda il mio scettro. / Moab è il catino per lavarmi, sull'Idumea getterò i miei sandali, sulla Filistea canterò vittoria». / Chi mi guiderà alla città fortificata, chi mi condurrà fino all'Idumea? Non forse tu, Dio, che ci hai respinti e più non esci, Dio, con i nostri eserciti? / Contro il nemico portaci soccorso, poiché vana è la salvezza dell'uomo. Con Dio noi faremo cose grandi ed egli annienterà chi ci opprime. (Gloria / Ant)
</p>

<p>
2^ Antifona / <b>Come in un manto mi hai avvolto di salvezza e di giustizia</b> / CANTICO Is 61, 10-62,5 Giubilo del profeta per la nuova Gerusalemme / Vidi la città santa, la nuova Gerusalemme … pronta come una sposa adorna per il suo sposo (Ap 21, 2) / Io gioisco pienamente nel Signore, la mia anima esulta nel mio Dio, / perché mi ha rivestito delle vesti di salvezza, mi ha avvolto con il manto della giustizia, come uno sposo che si cinge il diadema e come una sposa che si adorna di gioielli. / Poiché come la terra produce la vegetazione e come un giardino fa germogliare i semi, così il Signore Dio farà germogliare la giustizia e la lode davanti a tutti i popoli. / Per amore di Sion non mi terrò in silenzio, per amore di Gerusalemme non mi darò pace, finché non sorga come stella la sua giustizia e la sua salvezza non risplenda come lampada. / Allora i popoli vedranno la tua giustizia, tutti i re la tua gloria; ti si chiamerà con un nome nuovo che la bocca del Signore avrà indicato. / Sarai una magnifica corona nella mano del Signore, un diadema regale nella palma del tuo Dio. / Nessuno ti chiamerà più « Abbandonata », né la tua terra sarà più detta «Devastata», ma tu sarai chiamata «Mio compiacimento» e la tua terra, «Sposata», / perché si compiacerà di te il Signore e la tua terra avrà uno sposo. / Sì, come un giovane sposa una vergine, così ti sposerà il tuo creatore; come gioisce lo sposo per la sposa, così per te gioirà il tuo Dio. (Gloria / Ant)
</p>

<p>
3^ Antifona / <b>Per tutta la mia vita loderò il Signore</b> / SALMO 145 Beato chi spera nel Signore / Andate e riferite a Giovanni ciò che udite e vedete: i ciechi ricuperano la vista, gli storpi camminano, i lebbrosi sono guariti, i sordi riacquistano l’udito, i morti risuscitano, ai poveri è predicata la buona novella (Mt 11. 5) / Loda il Signore, anima mia: loderò il Signore per tutta la mia vita, finché vivo canterò inni al mio Dio. / Non confidate nei potenti, in un uomo che non può salvare. Esala lo spirito e ritorna alla terra; in quel giorno svaniscono tutti i suoi disegni. / Beato chi ha per aiuto il Dio di Giacobbe, chi spera nel Signore suo Dio, creatore del cielo e della terra, del mare e di quanto contiene. / Egli è fedele per sempre, rende giustizia agli oppressi, dà il pane agli affamati. / Il Signore libera i prigionieri, il Signore ridona la vista ai ciechi, il Signore rialza chi è caduto, il Signore ama i giusti, / il Signore protegge lo straniero, egli sostiene l'orfano e la vedova, ma sconvolge le vie degli empi. / Il Signore regna per sempre, il tuo Dio, o Sion, per ogni generazione. (Gloria / Ant)
</p>

<p>
LETTURA BREVE (Dt 4, 39-40a) / Sappi oggi e conserva bene nel tuo cuore che il Signore è Dio lassù nei cieli e quaggiù sulla terra; e non ve n'è altro. Osserva dunque le sue leggi e i suoi comandi che oggi ti do.
</p>

<p>
RESPONSORIO BREVE / R. <b>Benedirò il Signore in ogni tempo</b> / Benedirò il Signore in ogni tempo / V. Sulla mia bocca sempre la sua lode in ogni tempo / Gloria al Padre e al Figlio e allo Spirito Santo / Benedirò il Signore in ogni tempo.
</p>

<p>
Antifona al Benedictus / <b>In santità e giustizia tutti i nostri giorni serviamo il Signore</b> / CANTICO DI ZACCARIA (Lc 1, 68-79) Il Messia e il suo Precursore / Benedetto il Signore Dio d'Israele, perché ha visitato e redento il suo popolo, e ha suscitato per noi una salvezza potente nella casa di Davide, suo servo, come aveva promesso per bocca dei suoi santi profeti d'un tempo: salvezza dai nostri nemici, e dalle mani di quanti ci odiano. Così egli ha concesso misericordia ai nostri padri e si è ricordato della sua santa alleanza, del giuramento fatto ad Abramo, nostro padre, di concederci, liberati dalle mani dei nemici, di servirlo senza timore, in santità e giustizia al suo cospetto, per tutti i nostri giorni. E tu, bambino, sarai chiamato profeta dell'Altissimo perché andrai innanzi al Signore a preparargli le strade, per dare al suo popolo la conoscenza della salvezza nella remissione dei suoi peccati, grazie alla bontà misericordiosa del nostro Dio, per cui verrà a visitarci dall'alto un sole che sorge, per rischiarare quelli che stanno nelle tenebre e nell'ombra della morte e dirigere i nostri passi sulla via della pace. (Gloria / Ant)
</p>

<p>
Invocazioni / Cristo, splendore della gloria del Padre, è presente in mezzo a noi e ci illumina con la sua parola. Invochiamolo con fiducia e amore: <b>Re dell'eterna gloria, ascolta la nostra preghiera</b> / Benedetto sii tu che ci hai chiamato dalle tenebre alla luce del tuo regno, - compi in noi l'opera che hai iniziato e guidaci alla pienezza della fede. / Tu che hai aperto gli occhi ai ciechi e hai dato l'udito ai sordi, - guarisci la nostra incredulità. / Concedi a noi di rimanere sempre nel tuo amore, - per non essere divisi gli uni dagli altri. / Donaci fortezza nella tentazione e costanza nella prova, - e fa' che ti rendiamo grazie nella prosperità. (Pater)
</p>

<p>
Orazione / Ricordati, o Dio, della tua alleanza, rinnovata sulla croce col sangue dell'Agnello, e fa' che il tuo popolo, libero da ogni colpa, progredisca sempre nella via della salvezza. Per il nostro Signore. / Il Signore ci benedica, ci preservi da ogni male e ci conduca alla vita eterna. R. Amen.
</p>

<h5>ORA MEDIA</h5>

<p>
1^ Antifona / <b>Io ti chiamo, Signore, salvami: spero sulla tua parola</b> / SALMO 118, 145-152 XIX (Cof) Promessa di osservare la legge di Dio / T'invoco con tutto il cuore, Signore, rispondimi; custodirò i tuoi precetti. Io ti chiamo, salvami, e seguirò i tuoi insegnamenti. / Precedo l'aurora e grido aiuto, spero sulla tua parola. I miei occhi prevengono le veglie della notte per meditare sulle tue promesse. / Ascolta la mia voce, secondo la tua grazia; Signore, fammi vivere secondo il tuo giudizio. A tradimento mi assediano i miei persecutori, sono lontani dalla tua legge. / Ma tu, Signore, sei vicino, tutti i tuoi precetti sono veri. Da tempo conosco le tue testimonianze che hai stabilite per sempre. (Gloria / Ant)
</p>

<p>
2^ Antifona / <b>Dio conosce i pensieri dell'uomo: non sono che un soffio</b> / SALMO 93, 1-11 (I) Dio rende giustizia ai santi / Gli iniqui non erediteranno il regno di Dio … Il Signore è vindice di tutte queste cose … non ci ha chiamati all’impurità, ma alla santificazione (1Cor 6, 9; 1 Ts 4, 6-7) / Dio che fai giustizia, o Signore, Dio che fai giustizia: mostrati! Alzati, giudice della terra, rendi la ricompensa ai superbi. / Fino a quando gli empi, Signore, fino a quando gli empi trionferanno? Sparleranno, diranno insolenze, si vanteranno tutti i malfattori? / Calpestano il tuo popolo, opprimono la tua eredità, Signore. Uccidono la vedova e il forestiero, danno la morte agli orfani. / Dicono: «Il Signore non vede, il Dio di Giacobbe non se ne cura». / Comprendete, insensati tra il popolo, stolti, quando diventerete saggi? Chi ha formato l'orecchio, forse non sente? Chi ha plasmato l'occhio, forse non guarda? / Chi regge i popoli forse non castiga, lui che insegna all'uomo il sapere? Il Signore conosce i pensieri dell'uomo: non sono che un soffio. (Gloria / Ant)
</p>

<p>
3^ Antifona / <b>Mio alto riparo, il Signore: il mio Dio, rocca di rifugio</b> / SALMO 93, 12-23 (II) Dio rende giustizia ai santi / Gli iniqui non erediteranno il regno di Dio … Il Signore è vindice di tutte queste cose … non ci ha chiamati all’impurità, ma alla santificazione (1Cor 6, 9; 1 Ts 4, 6-7) / Beato l'uomo che tu istruisci, Signore, e che ammaestri nella tua legge, per dargli riposo nei giorni di sventura, finché all'empio sia scavata la fossa. / Perché il Signore non respinge il suo popolo, la sua eredità non la può abbandonare, ma il giudizio si volgerà a giustizia, la seguiranno tutti i retti di cuore. / Chi sorgerà per me contro i malvagi? Chi starà con me contro i malfattori? Se il Signore non fosse il mio aiuto, in breve io abiterei nel regno del silenzio. / Quando dicevo: «Il mio piede vacilla», la tua grazia, Signore, mi ha sostenuto. Quand'ero oppresso dall'angoscia, il tuo conforto mi ha consolato. / Può essere tuo alleato un tribunale iniquo, che fa angherie contro la legge? / Si avventano contro la vita del giusto, e condannano il sangue innocente. / Ma il Signore è la mia difesa, roccia del mio rifugio è il mio Dio; / egli ritorcerà contro di essi la loro malizia, per la loro perfidia li farà perire, li farà perire il Signore, nostro Dio. (Gloria / Ant)
</p>

<p>
(TERZA) LETTURA BREVE (1Cor 10, 24. 31) / Nessuno cerchi l'utile proprio, ma quello altrui. Sia dunque che mangiate, sia che beviate, sia che facciate qualsiasi altra cosa, fate tutto per la gloria di Dio. / V. E' giusto lodare il Signore, / W. cantare salmi per te, o Altissimo.
</p>

<p>
Orazione / Signore, Padre santo, Dio fedele, che hai mandato lo Spirito Santo promesso dal tuo Figlio, per riunire l'umanità dispersa a causa del peccato, donaci di essere nel mondo operatori di unità e di pace. Per Cristo nostro Signore.
</p>

<p>
(SESTA) LETTURA BREVE (Col 3, 17) / Tutto quello che fate in parole ed opere, tutto si compia nel nome del Signore Gesù, rendendo per mezzo di lui grazie a Dio Padre. / V. A te offro un sacrificio di grazie, W. e grido il tuo nome, Signore.
</p>

<p>
Orazione / O Dio grande e misericordioso che ci doni una sosta nella fatica quotidiana, sostieni la nostra debolezza, e aiutaci a portare a termine il lavoro che abbiamo iniziato. Per Cristo nostro Signore.
</p>

<p>
(NONA) LETTURA BREVE (Col 3, 23-24) / Qualunque cosa facciate, fatela di cuore come per il Signore e non per gli uomini, sapendo che, quale ricompensa, riceverete dal Signore l'eredità. Servite a Cristo Signore. / V. Signore, mia parte di beni e mio calice, / W. nelle tue mani è la mia vita.
</p>

<p>
Orazione / Signore Gesù Cristo, che per la salvezza di tutti gli uomini hai steso le braccia sulla croce, accogli l'offerta delle nostre azioni e fa' che tutta la nostra vita sia segno e testimonianza della tua redenzione. Tu che vivi e regni nei secoli dei secoli. R. Amen. / Benediciamo il Signore. / R. Rendiamo grazie a Dio.
</p>

<h5>VESPRI</h5>

<p>
INNO / Artefice e Signore della terra e del cielo, aurora inestinguibile, giorno senza tramonto, / dona alle stanche membra la gioia del riposo, e nel sonno rimargina le ferite dell'anima. / Se le tenebre scendono sulla città degli uomini, non si spenga la fede nel cuore dei credenti. / Te la voce proclami, o Dio trino e unico, te canti il nostro cuore, te adori il nostro spirito. Amen.
</p>

<p>
1^ Antifona / <b>Come splende la tua sapienza su di me, o Dio!</b> / SALMO 138, 1-12 (I) Dio vede tutto / Chi mai ha potuto conoscere il pensiero del Signore? O chi mai è stato il suo consigliere? / Signore, tu mi scruti e mi conosci, tu sai quando seggo e quando mi alzo.Penetri da lontano i miei pensieri, mi scruti quando cammino e quando riposo. / Ti sono note tutte le mie vie; la mia parola non è ancora sulla lingua e tu, Signore, già la conosci tutta. / Alle spalle e di fronte mi circondi e poni su di me la tua mano. Stupenda per me la tua saggezza, troppo alta, e io non la comprendo. / Dove andare lontano dal tuo spirito, dove fuggire dalla tua presenza? Se salgo in cielo, là tu sei, se scendo negli inferi, eccoti. / Se prendo le ali dell'aurora per abitare all'estremità del mare, anche là mi guida la tua mano e mi afferra la tua destra. / Se dico: «Almeno l'oscurità mi copra e intorno a me sia la notte»; / nemmeno le tenebre per te sono oscure, e la notte è chiara come il giorno; per te le tenebre sono come luce. (Gloria / Ant)
</p>

<p>
2^ Antifona / <b>Tu mi conosci nell'intimo, Signore, e dai a ciascuno secondo le sue opere</b> / SALMO 138, 13-18. 23-24 O Dio, tu mi scruti e mi conosci / Dio non è lontano da ciascuno di noi … in lui infatti viviamo, ci muoviamo ed esistiamo (At 17, 27. 28) / Sei tu che hai creato le mie viscere e mi hai tessuto nel seno di mia madre. / Ti lodo, perché mi hai fatto come un prodigio; sono stupende le tue opere, tu mi conosci fino in fondo. / Non ti erano nascoste le mie ossa quando venivo formato nel segreto, intessuto nelle profondità della terra. / Ancora informe mi hanno visto i tuoi occhi e tutto era scritto nel tuo libro; i miei giorni erano fissati, quando ancora non ne esisteva uno. / Quanto profondi per me i tuoi pensieri, quanto grande il loro numero, o Dio! Se li conto sono più della sabbia, se li credo finiti, con te sono ancora. / Scrutami, Dio, e conosci il mio cuore, provami e conosci i miei pensieri: vedi se percorro una via di menzogna e guidami sulla via della vita. (Gloria / Ant)
</p>

<p>
3^ Antifona / <b>In Cristo l'universo è creato e tutto sussiste in lui</b> / CANTICO Col 1, 3. 12-20 Cristo fu generato prima di ogni creatura, è il primogenito di coloro che risuscitano dai morti. / Ringraziamo con gioia Dio, Padre del Signore nostro Gesù Cristo, perché ci ha messi in grado di partecipare alla sorte dei santi nella luce, / ci ha liberati dal potere delle tenebre, ci ha trasferiti nel regno del suo Figlio diletto, per opera del quale abbiamo la redenzione, la remissione dei peccati. / Cristo è immagine del Dio invisibile, generato prima di ogni creatura; è prima di tutte le cose e tutte in lui sussistono. / Tutte le cose sono state create per mezzo di lui e in vista di lui: quelle nei cieli e quelle sulla terra, quelle visibili e quelle invisibili. / Egli è il capo del corpo, che è la Chiesa; è il principio di tutto, il primogenito di coloro che risuscitano dai morti, per ottenere il primato su tutte le cose. / Piacque a Dio di fare abitare in lui ogni pienezza, per mezzo di lui riconciliare a sé tutte le cose, / rappacificare con il sangue della sua croce gli esseri della terra e quelli del cielo. (Gloria / Ant)
</p>

<p>
LETTURA BREVE (1Gv 2, 3-6) / Da questo sappiamo d'aver conosciuto il Cristo: se osserviamo i suoi comandamenti. Chi dice: «Lo conosco» e non osserva i suoi comandamenti, è bugiardo e la verità non è in lui; ma chi osserva la sua parola, in lui l'amore di Dio è veramente perfetto. Da questo conosciamo di essere in lui. Chi dice di dimorare in Cristo, deve comportarsi come lui si è comportato.
</p>

<p>
RESPONSORIO BREVE / R. <b>Come la pupilla dell'occhio difendici, Signore</b> / Come la pupilla dell'occhio difendici, Signore / V. Nascondici all'ombra delle tue ali, difendici, Signore / Gloria al Padre e al Figlio e allo Spirito Santo / Come la pupilla dell'occhio difendici, Signore.
</p>

<p>
Antifona al Magnificat / <b>Con la potenza del tuo braccio, Signore, disperdi i superbi, innalza gli umili</b> / CANTICO DELLA BEATA VERGINE (Lc 1,46-55) Esultanza dell'anima nel Signore / L'anima mia magnifica il Signore e il mio spirito esulta in Dio, mio salvatore, / perché ha guardato l'umiltà della sua serva. D'ora in poi tutte le generazioni mi chiameranno beata. / Grandi cose ha fatto in me l'Onnipotente e Santo è il suo nome: / di generazione in generazione la sua misericordia si stende su quelli che lo temono. / Ha spiegato la potenza del suo braccio, ha disperso i superbi nei pensieri del loro cuore; / ha rovesciato i potenti dai troni, ha innalzato gli umili; / ha ricolmato di beni gli affamati, ha rimandato i ricchi a mani vuote. / Ha soccorso Israele, suo servo, ricordandosi della sua misericordia, / come aveva promesso ai nostri padri, ad Abramo e alla sua discendenza, per sempre. (Gloria / Ant)
</p>

<p>
INTERCESSIONI / La misericordia di Dio Padre verso il suo popolo supera la grandezza della terra e dei cieli. Mostriamoci grati a tanto amore e acclamiamo: <b>Si rallegrino quanti sperano in te, Signore</b> / Signore, hai mandato il tuo Figlio non per giudicare, ma per salvare il mondo, - fa' che la sua croce porti a noi frutti di vita eterna. / Hai costituito i sacerdoti ministri del Cristo e dispensatori dei tuoi misteri,<br>
- concedi loro fedeltà, scienza e carità. / Benedici coloro che hai chiamato alla castità perfetta per il regno dei cieli, - seguano il Cristo tuo Figlio con la generosità dei santi. / Tu che hai creato l'uomo e la donna, - fa' di ogni famiglia una vera comunità fondata sull'amore sincero. / Hai distrutto le nostre colpe mediante il sacrificio del tuo Figlio, - concedi ai defunti il perdono e la pace. (Pater)
</p>

<p>
Orazione / O Dio misericordioso, che colmi dei tuoi beni coloro che hanno fame e sete di giustizia, ricordati della tua famiglia raccolta in preghiera e trasforma la nostra povertà nella ricchezza del tuo amore. Per il nostro Signore. / Il Signore ci benedica, ci preservi da ogni male e ci conduca alla vita eterna. R. Amen.
</p>

<h1>GIOVEDI 4^ SETTIMANA</h1>

<h5>LODI MATTUTINE</h5>

<p>
INNO / Al sorger della luce, ascolta, o Padre santo, la preghiera degli umili. / Dona un linguaggio mite, che non conosca i frèmiti dell'orgoglio e dell'ira. / Donaci occhi limpidi, che vincano le torbide suggestioni del male. / Donaci un cuore puro, fedele nel servizio, ardente nella lode. / A te sia gloria, o Padre, al Figlio e al Santo Spirito nei secoli dei secoli. Amen.
</p>

<p>
1^ Antifona / <b>Fin dal mattino, o Dio, fa' sentire il tuo amore per noi</b> / SALMO 142, 1-11 Preghiera nella tribolazione / Siamo giustificati dalla fede in Cristo e non dalle opere della legge (Gal 2, 16) / Signore, ascolta la mia preghiera, porgi l'orecchio alla mia supplica, tu che sei fedele, e per la tua giustizia rispondimi. / Non chiamare in giudizio il tuo servo: nessun vivente davanti a te è giusto. / Il nemico mi perseguita, calpesta a terra la mia vita, mi ha relegato nelle tenebre come i morti da gran tempo. / In me languisce il mio spirito, si agghiaccia il mio cuore. / Ricordo i giorni antichi, ripenso a tutte le tue opere, medito sui tuoi prodigi. / A te protendo le mie mani, sono davanti a te come terra riarsa. Rispondimi presto, Signore, viene meno il mio spirito. / Non nascondermi il tuo volto, perché non sia come chi scende nella fossa. Al mattino fammi sentire la tua grazia, poiché in te confido. / Fammi conoscere la strada da percorrere, perché a te si innalza l'anima mia. Salvami dai miei nemici, Signore, a te mi affido. / Insegnami a compiere il tuo volere, perché sei tu il mio Dio. Il tuo spirito buono mi guidi in terra piana. / Per il tuo nome, Signore, fammi vivere, liberami dall'angoscia, per la tua giustizia. (Gloria / Ant)
</p>

<p>
2^ Antifona / <b>Il Signore farà scorrere su Gerusalemme un fiume di pace e di salvezza</b> / CANTICO Is 66, 10-14a Nella città di Dio consolazione e gioia / La Gerusalemme di lassù è libera ed è la nostra madre (Gal 4, 26) / Rallegratevi con Gerusalemme, esultate per essa quanti la amate. Sfavillate di gioia con essa voi tutti che avete partecipato al suo lutto. / Così succhierete al suo petto e vi sazierete delle sue consolazioni; succhierete con delizia all'abbondanza del suo seno. / Poiché così dice il Signore: «Ecco io farò scorrere verso di essa la prosperità come un fiume; come un torrente in piena la ricchezza dei popoli; / i suoi bimbi saranno portati in braccio, sulle ginocchia saranno accarezzati. / Come una madre consola un figlio, così io vi darò consolazione; in Gerusalemme sarete consolati. / Voi lo vedrete e gioirà il vostro cuore, le vostre ossa saranno rigogliose come erba fresca». (Gloria / Ant)
</p>

<p>
3^ Antifona / <b>E' bello cantare al nostro Dio, dolce è lodarlo</b> / SALMO 146 Potenza e bontà del Signore / L’anima mia magnifica il Signore, perché grandi cose ha fatto in me l’Onnipotente (Lc 1, 46. 49) / Lodate il Signore: è bello cantare al nostro Dio, dolce è lodarlo come a lui conviene. / Il Signore ricostruisce Gerusalemme, raduna i dispersi d'Israele. Risana i cuori affranti e fascia le loro ferite; / egli conta il numero delle stelle e chiama ciascuna per nome. / Grande è il Signore, onnipotente, la sua sapienza non ha confini. Il Signore sostiene gli umili, ma abbassa fino a terra gli empi. / Cantate al Signore un canto di grazie, intonate sulla cetra inni al nostro Dio. / Egli copre il cielo di nubi, prepara la pioggia per la terra, fa germogliare l'erba sui monti. / Provvede il cibo al bestiame, ai piccoli del corvo che gridano a lui. Non fa conto del vigore del cavallo, non apprezza l'agile corsa dell'uomo. / Il Signore si compiace di chi lo teme, di chi spera nella sua grazia. (Gloria / Ant)
</p>

<p>
LETTURA BREVE (Rm 8, 18-21) / Io ritengo, che le sofferenze del momento presente non sono paragonabili alla gloria futura che dovrà essere rivelata in noi. La creazione stessa attende con impazienza la rivelazione dei figli di Dio; essa infatti è stata sottomessa alla caducità — non per suo volere, ma per volere di colui che l'ha sottomessa — e nutre la speranza di essere lei pure liberata dalla schiavitù della corruzione, per entrare nella libertà della gloria dei figli di Dio.
</p>

<p>
RESPONSORIO BREVE / R. <b>Al sorger del giorno mi ricordo di te, Signore</b> / Al sorgere del giorno mi ricordo di te, Signore / V. Tu sei il mio aiuto: mi ricordo di te, Signore / Gloria al Padre e al Figlio e allo Spirito Santo / Al sorgere del giorno mi ricordo di te, Signore.
</p>

<p>
Antifona al Benedictus / <b>Da' al tuo popolo, Signore, la conoscenza della salvezza e il perdono dei peccati</b> / CANTICO DI ZACCARIA (Lc 1, 68-79) Il Messia e il suo Precursore / Benedetto il Signore Dio d'Israele, perché ha visitato e redento il suo popolo, e ha suscitato per noi una salvezza potente nella casa di Davide, suo servo, come aveva promesso per bocca dei suoi santi profeti d'un tempo: salvezza dai nostri nemici, e dalle mani di quanti ci odiano. Così egli ha concesso misericordia ai nostri padri e si è ricordato della sua santa alleanza, del giuramento fatto ad Abramo, nostro padre, di concederci, liberati dalle mani dei nemici, di servirlo senza timore, in santità e giustizia al suo cospetto, per tutti i nostri giorni. E tu, bambino, sarai chiamato profeta dell'Altissimo perché andrai innanzi al Signore a preparargli le strade, per dare al suo popolo la conoscenza della salvezza nella remissione dei suoi peccati, grazie alla bontà misericordiosa del nostro Dio, per cui verrà a visitarci dall'alto un sole che sorge, per rischiarare quelli che stanno nelle tenebre e nell'ombra della morte e dirigere i nostri passi sulla via della pace. (Gloria / Ant)
</p>

<p>
Invocazioni / Uniti nella lode divina lodiamo Dio nostro Padre, che ha salvato il suo popolo e diciamo con fede: <b>Tu sei la nostra vita, Signore</b> / Benedetto sii tu, o Padre del Signore nostro Gesù Cristo, - che ci hai rigenerato a una speranza viva mediante la risurrezione del tuo Figlio. / Nel Cristo hai rinnovato l'uomo, creato a tua immagine, - rendici conformi all'immagine del tuo Figlio. / Guarisci l'umanità ferita dall'invidia e dall'odio, - trasformaci con la carità che è dono dello Spirito. / Da' il lavoro agli operai, il pane agli affamati, agli afflitti la gioia, - a tutti gli uomini la grazia e la salvezza. (Pater)
</p>

<p>
Orazione / Donaci, o Dio, una profonda conoscenza del tuo mistero di salvezza, perché senza timore, liberati dall'oppressione dei nostri nemici, ti serviamo in santità e giustizia tutti i nostri giorni. Per il nostro Signore. / Il Signore ci benedica, ci preservi da ogni male e ci conduca alla vita eterna. R. Amen.
</p>

<h5>ORA MEDIA</h5>

<p>
1^ Antifona / <b>Se mi amate, dice il Signore, osservate i miei comandamenti</b> / SALMO 118, 153-160 XX (Res) / Vedi la mia miseria, salvami, perché non ho dimenticato la tua legge. Difendi la mia causa, riscattami, secondo la tua parola fammi vivere. / Lontano dagli empi è la salvezza, perché non cercano il tuo volere. Le tue misericordie sono grandi, Signore, secondo i tuoi giudizi fammi vivere. / Sono molti i persecutori che mi assalgono, ma io non abbandono le tue leggi. Ho visto i ribelli e ne ho provato ribrezzo, perché non custodiscono la tua parola. / Vedi che io amo i tuoi precetti, Signore, secondo la tua grazia dammi vita. La verità è principio della tua parola, resta per sempre ogni sentenza della tua giustizia. (Gloria / Ant)
</p>

<p>
2^ Antifona / <b>Ti benedica il Signore: e godrai la pace ogni giorno della vita</b> / SALMO 127 La pace di Dio nella famiglia fedele / «Il Signore ti benedica da Sion» cioè dalla sua Chiesa (Arnobio) / Beato l'uomo che teme il Signore e cammina nelle sue vie. Vivrai del lavoro delle tue mani, sarai felice e godrai d'ogni bene. / La tua sposa come vite feconda nell'intimità della tua casa; i tuoi figli come virgulti d'ulivo intorno alla tua mensa. / Così sarà benedetto l'uomo che teme il Signore. Ti benedica il Signore da Sion! Possa tu vedere la prosperità di Gerusalemme per tutti i giorni della tua vita. / Possa tu vedere i figli dei tuoi figli. Pace su Israele! (Gloria / Ant)
</p>

<p>
3^ Antifona / <b>Il Signore, Dio giusto, spezza il giogo degli empi</b> / SALMO 128 Rinasce la fiducia nel popolo provato / La Chiesa dei santi parla della zizzania che deve tollerare fra i suoi membri (sant’Agostino) / Dalla giovinezza molto mi hanno perseguitato, — lo dica Israele — dalla giovinezza molto mi hanno perseguitato, ma non hanno prevalso. / Sul mio dorso hanno arato gli aratori, hanno fatto lunghi solchi. Il Signore è giusto: ha spezzato il giogo degli empi. / Siano confusi e volgano le spalle quanti odiano Sion. Siano come l'erba dei tetti: prima che sia strappata, dissecca; / non se ne riempie la mano il mietitore, né il grembo chi raccoglie covoni. / I passanti non possano dire: «La benedizione del Signore sia su di voi, vi benediciamo nel nome del Signore». (Gloria / Ant)
</p>

<p>
(TERZA) LETTURA BREVE (1Gv 3, 23-24) / Questo è il comandamento di Dio: che crediamo nel nome del Figlio suo Gesù Cristo e ci amiamo gli uni gli altri, secondo il precetto che ci ha dato. Chi osserva i suoi comandamenti dimora in Dio ed egli in lui. E da questo conosciamo che dimora in noi: dallo Spirito che ci ha dato. / V. Sostieni l'uomo giusto, Signore, / W. tu che scruti i cuori e i pensieri. 
</p>

<p>
Orazione / O Dio, che all'ora terza hai effuso lo Spirito Santo sugli apostoli riuniti in preghiera, concedi anche a noi di partecipare al dono della sua grazia. Per Cristo nostro Signore.
</p>

<p>
(SESTA) LETTURA BREVE (Sap 1, 1-2) / Amate la giustizia, voi che governate sulla terra, rettamente pensate del Signore, cercatelo con cuore semplice. Egli infatti si lascia trovare da quanti non lo tentano, si mostra a coloro che non ricusano di credere in lui. / V. Confida nel Signore, fa' il bene: / W. abiterai felice nella tua terra.
</p>

<p>
Orazione / O Dio onnipotente ed eterno, in cui non è oscurità né tenebre, fa' risplendere su di noi la tua luce, perché, illuminati dalla tua parola, camminiamo verso di te con cuore generoso e fedele. Per Cristo nostro Signore.
</p>

<p>
(NONA) LETTURA BREVE (Eb 12, 1b-2) / Deposto tutto ciò che è di peso e il peccato che ci intralcia, corriamo con perseveranza nella corsa, tenendo fisso lo sguardo su Gesù, autore e perfezionatore della fede. Egli, in cambio della gioia che gli era posta innanzi, si sottopose alla croce, disprezzando l'ignominia, e si è assiso alla destra del trono di Dio (Sal 109, 1) / V. Io spero nel Signore, / W. l'anima mia spera nella sua parola.
</p>

<p>
Orazione / Ascolta, o Dio, le nostre preghiere, e donaci di imitare la passione del tuo Figlio per portare con serena fortezza la nostra croce quotidiana. Per Cristo nostro Signore. R. Amen. / Benediciamo il Signore. / R. Rendiamo grazie a Dio.
</p>

<h5>VESPRI</h5>

<p>
INNO / Dio, che di chiara luce tessi la trama al giorno, accogli il nostro canto nella quiete del vespro. / Ecco il sole scompare all'estremo orizzonte; scende l'ombra e il silenzio sulle fatiche umane. / Non si offuschi la mente nella notte del male, ma rispecchi serena la luce del tuo volto. / Te la voce proclami, o Dio trino ed unico, te canti il nostro cuore, te adori il nostro spirito. Amen. 
</p>

<p>
1^ Antifona / <b>Dio, mio amore, mio rifugio, in te io confido</b> / SALMO 143, 1-8 (I) Preghiera del Re per la vittoria e per la pace / Le sue mani si sono mosse alla guerra quando vinse il regno del male. Ha detto infatti: Abbiate fiducia, io ho vinto il mondo (Gv 16, 33) (S. Ilario) / Benedetto il Signore, mia roccia, che addestra le mie mani alla guerra, le mie dita alla battaglia. / Mia grazia e mia fortezza, mio rifugio e mia liberazione, mio scudo in cui confido, colui che mi assoggetta i popoli. / Signore, che cos'è un uomo perché te ne curi? Un figlio d'uomo perché te ne dia pensiero? L'uomo è come un soffio, i suoi giorni come ombra che passa. / Signore, piega il tuo cielo e scendi, tocca i monti ed essi fumeranno. Le tue folgori disperdano i nemici, lancia frecce, sconvolgili. / Stendi dall'alto la tua mano, scampami e salvami dalle grandi acque, dalla mano degli stranieri. / La loro bocca dice menzogne e alzando la destra giurano il falso. (Gloria / Ant)
</p>

<p>
2^ Antifona / <b>Beato il popolo, che ha Dio per Signore</b> / SALMO 143, 9-15 (II) Preghiera del Re / In Cristo Gesù Dio ha mostrato nei secoli futuri la straordinaria ricchezza della sua grazia mediante la sua bontà verso di noi (Ef 2, 6. 7) / Mio Dio, ti canterò un canto nuovo, suonerò per te sull'arpa a dieci corde; a te, che dai vittoria al tuo consacrato, che liberi Davide tuo servo. / Salvami dalla spada iniqua, liberami dalla mano degli stranieri; la loro bocca dice menzogne e la loro destra giura il falso. / I nostri figli siano come piante cresciute nella loro giovinezza; le nostre figlie come colonne d'angolo nella costruzione del tempio. / I nostri granai siano pieni, trabocchino di frutti d'ogni specie; / siano a migliaia i nostri greggi, a miriadi nelle nostre campagne; siano carichi i nostri buoi. / Nessuna breccia, nessuna incursione, nessun gemito nelle nostre piazze. / Beato il popolo che possiede questi beni: beato il popolo il cui Dio è il Signore. (Gloria / Ant)
</p>

<p>
3^ Antifona / <b>Ora si è compiuta la salvezza e il regno del nostro Dio</b> / CANTICO Ap 11, 17-18; 12, 10b-12a Il giudizio di Dio / Noi ti rendiamo grazie, Signore Dio onnipotente, che sei e che eri, / perché hai messo mano alla tua grande potenza, e hai instaurato il tuo regno. / Le genti fremettero, ma è giunta l'ora della tua ira, il tempo di giudicare i morti, di dare la ricompensa ai tuoi servi, ai profeti e ai santi e a quanti temono il tuo nome, piccoli e grandi. / Ora si è compiuta la salvezza, la forza e il regno del nostro Dio e la potenza del suo Cristo, / poiché è stato precipitato l'Accusatore; colui che accusava i nostri fratelli, davanti al nostro Dio giorno e notte. / Essi lo hanno vinto per il sangue dell'Agnello e la testimonianza del loro martirio, perché hanno disprezzato la vita fino a morire. / Esultate, dunque, o cieli, rallegratevi e gioite, voi tutti che abitate in essi. (Gloria / Ant)
</p>

<p>
LETTURA BREVE (Col 1, 23) / Rimanete fondati e fermi nella fede e non vi lasciate allontanare dalla speranza promessa nel Vangelo che avete ascoltato, il quale è stato annunziato ad ogni creatura sotto il cielo.
</p>

<p>
Responsorio Breve R. <b>Il Signore è il mio pastore: non manco di nulla</b> / Il Signore è il mio pastore: non manco di nulla / V. In pascoli erbosi mi fa riposare: non manco di nulla / Gloria al Padre e al Figlio e allo Spirito Santo / Il Signore è il mio pastore: non manco di nulla.
</p>

<p>
Antifona al Magnificat / <b>Chi ha fame di giustizia, il Signore lo colma di beni</b> / CANTICO DELLA BEATA VERGINE (Lc 1, 46-55) / CANTICO DELLA BEATA VERGINE (Lc 1,46-55) Esultanza dell'anima nel Signore / L'anima mia magnifica il Signore e il mio spirito esulta in Dio, mio salvatore, / perché ha guardato l'umiltà della sua serva. D'ora in poi tutte le generazioni mi chiameranno beata. / Grandi cose ha fatto in me l'Onnipotente e Santo è il suo nome: / di generazione in generazione la sua misericordia si stende su quelli che lo temono. / Ha spiegato la potenza del suo braccio, ha disperso i superbi nei pensieri del loro cuore; / ha rovesciato i potenti dai troni, ha innalzato gli umili; / ha ricolmato di beni gli affamati, ha rimandato i ricchi a mani vuote. / Ha soccorso Israele, suo servo, ricordandosi della sua misericordia, / come aveva promesso ai nostri padri, ad Abramo e alla sua discendenza, per sempre. (Gloria / Ant)
</p>

<p>
INTERCESSIONI / Glorifichiamo il Cristo, luce dei popoli e gioia di tutti i viventi e acclamiamo: <b>Tu sei la nostra vita, Signore</b> / Luce che non conosce tramonto, Verbo eterno del Padre, Salvatore del mondo, - illumina i passi dei catecumeni sulla via della verità. / Sei l'amore che perdona, - dimentica le nostre iniquità. / Hai dato all'uomo l'intelligenza per esplorare i segreti della natura e per utilizzare le energie del cosmo, - guida la scienza e la tecnica sulle vie del vero bene dell'umanità per la gloria del tuo nome. / Proteggi quanti si sono consacrati al servizio dei fratelli - fa' che compiano la loro missione nella libertà e nella pace. / Signore, che hai le chiavi della vita e della morte, - prendi con te nella luce della tua dimora i nostri fratelli defunti. (Pater)
</p>

<p>
Orazione / Accogli, o Dio, la nostra preghiera al tramonto di questo giorno e fa' che seguendo con perseveranza l'esempio del tuo Figlio, raccogliamo frutti di giustizia e di pace. Egli è Dio, e vive e regna con te, nell'unità dello Spirito Santo, per tutti i secoli dei secoli. / Il Signore ci benedica, ci preservi da ogni male e ci conduca alla vita eterna. R. Amen.
</p>

<h1>VENERDI 4^ SETTIMANA</h1>

<h5>LODI MATTUTINE</h5>

<p>
INNO / O Gesù salvatore, luce vera del mondo, accogli le primizie della nostra preghiera. / Risveglia in noi la fede, la speranza, l'amore; dona pace e concordia e letizia perfetta. / Lenisci con le lacrime la durezza dei cuori, accendi il desiderio della patria beata. / A te sia gloria, o Cristo, speranza delle genti, al Padre e al Santo Spirito nei secoli dei secoli. Amen.
</p>

<p>
1^ Antifona / <b>Crea in me, o Dio, un cuore puro, rinnova in me uno spirito saldo</b> / SALMO 50 Pietà di me, o Signore / Rinnovatevi nello spirito della vostra mente e rivestite l'uomo nuovo (Ef 4,23-24) / Pietà di me, o Dio, secondo la tua misericordia; nel tuo grande amore cancella il mio peccato. / Lavami da tutte le mie colpe, mondami dal mio peccato. Riconosco la mia colpa, il mio peccato mi sta sempre dinanzi. / Contro di te, contro te solo ho peccato, quello che è male ai tuoi occhi, io l'ho fatto; perciò sei giusto quando parli, retto nel tuo giudizio. / Ecco, nella colpa sono stato generato, nel peccato mi ha concepito mia madre. Ma tu vuoi la sincerità del cuore e nell'intimo m'insegni la sapienza. / Purificami con issopo e sarò mondato; lavami e sarò più bianco della neve. Fammi sentire gioia e letizia, esulteranno le ossa che hai spezzato. / Distogli lo sguardo dai miei peccati, cancella tutte le mie colpe. Crea in me, o Dio, un cuore puro, rinnova in me uno spirito saldo. / Non respingermi dalla tua presenza e non privarmi del tuo santo spirito. Rendimi la gioia di essere salvato, sostieni in me un animo generoso. / Insegnerò agli erranti le tue vie e i peccatori a te ritorneranno. Liberami dal sangue, Dio, Dio mia salvezza, la mia lingua esalterà la tua giustizia. / Signore, apri le mie labbra e la mia bocca proclami la tua lode; poiché non gradisci il sacrificio e, se offro olocausti, non li accetti. / Uno spirito contrito è sacrificio a Dio, un cuore affranto e umiliato, tu, o Dio, non disprezzi. / Nel tuo amore fa' grazia a Sion, rialza le mura di Gerusalemme. / Allora gradirai i sacrifici prescritti, l'olocausto e l'intera oblazione, allora immoleranno vittime sopra il tuo altare. (Gloria / Ant)
</p>

<p>
2^ Antifona / <b>Rallegrati, Gerusalemme: in te si raduneranno i popoli e benediranno il Signore</b> / CANTICO Tb 13, 10-13. 15. 16c-17a Ringraziamento per la liberazione del popolo / Mi mostrò la città santa Gerusalemme ... risplendente della gloria di Dio (Ap 21, 10-11) / Tutti parlino del Signore e diano lode a lui in Gerusalemme. / Gerusalemme, città santa, ti ha castigata per le opere dei tuoi figli, e avrà ancora pietà per i figli dei giusti. / Da' lode degnamente al Signore e benedici il re dei secoli; / egli ricostruirà in te il suo tempio con gioia, per allietare in te tutti i deportati, per far contenti in te tutti gli sventurati, per tutte le generazioni dei secoli. / Come luce splendida brillerai sino ai confini della terra; nazioni numerose verranno a te da lontano; / gli abitanti di tutti i confini della terra verranno verso la dimora del tuo santo nome, portando in mano i doni per il re del cielo. / Generazioni e generazioni esprimeranno in te l'esultanza e il nome della città eletta durerà nei secoli. / Sorgi ed esulta per i figli dei giusti: tutti presso di te si raduneranno e benediranno il Signore dei secoli. / Beati coloro che ti amano, beati coloro che gioiscono per la tua pace. / Anima mia, benedici il Signore, il gran sovrano: Gerusalemme sarà ricostruita come città della sua residenza per sempre. (Gloria / Ant)
</p>

<p>
3^ Antifona / <b>Città di Dio, loda il tuo Signore: egli manda a te la sua parola</b> / SALMO 147 La Gerusalemme riedificata / Vieni, ti mostrerò la fidanzata, la sposa dell'Agnello (Ap 21, 9) / Glorifica il Signore, Gerusalemme, loda, Sion, il tuo Dio. Perché ha rinforzato le sbarre delle tue porte, in mezzo a te ha benedetto i tuoi figli. / Egli ha messo pace nei tuoi confini e ti sazia con fior di frumento. Manda sulla terra la sua parola, il suo messaggio corre veloce. / Fa scendere la neve come lana, come polvere sparge la brina. Getta come briciole la grandine, di fronte al suo gelo chi resiste? / Manda una sua parola ed ecco si scioglie, fa soffiare il vento e scorrono le acque. Annunzia a Giacobbe la sua parola, le sue leggi e i suoi decreti a Israele. / Così non ha fatto con nessun altro popolo, non ha manifestato ad altri i suoi precetti. (Gloria / Ant)
</p>

<p>
LETTURA BREVE (Gal 2, 20) / Sono stato crocifisso con Cristo e non sono più io che vivo, ma Cristo vive in me. Questa vita che vivo nella carne io la vivo nella fede del Figlio di Dio, che mi ha amato e ha dato se stesso per me.
</p>

<p>
RESPONSORIO BREVE / R. <b>Invocherò l'Altissimo: da lui ogni mio bene</b> / Invocherò l'Altissimo: da lui ogni mio bene / V. Dal cielo manderà la sua salvezza: da lui ogni mio bene / Gloria al Padre e al Figlio e allo Spirito Santo / Invocherò l'Altissimo: da lui ogni mio bene.
</p>

<p>
Antifona al Benedictus / <b>Nella sua misericordia il nostro Dio ci ha visitati dall'alto come sole che sorge</b> / CANTICO DI ZACCARIA (Lc 1, 68-79) Il Messia e il suo Precursore / Benedetto il Signore Dio d'Israele, perché ha visitato e redento il suo popolo, e ha suscitato per noi una salvezza potente nella casa di Davide, suo servo, come aveva promesso per bocca dei suoi santi profeti d'un tempo: salvezza dai nostri nemici, e dalle mani di quanti ci odiano. Così egli ha concesso misericordia ai nostri padri e si è ricordato della sua santa alleanza, del giuramento fatto ad Abramo, nostro padre, di concederci, liberati dalle mani dei nemici, di servirlo senza timore, in santità e giustizia al suo cospetto, per tutti i nostri giorni. E tu, bambino, sarai chiamato profeta dell'Altissimo perché andrai innanzi al Signore a preparargli le strade, per dare al suo popolo la conoscenza della salvezza nella remissione dei suoi peccati, grazie alla bontà misericordiosa del nostro Dio, per cui verrà a visitarci dall'alto un sole che sorge, per rischiarare quelli che stanno nelle tenebre e nell'ombra della morte e dirigere i nostri passi sulla via della pace. (Gloria / Ant)
</p>

<p>
Invocazioni / Invochiamo la provvidenza del Padre, che veglia su coloro che ha creati e redenti per mezzo del suo Figlio e diciamo: <b>Conferma ciò che hai operato in noi, Signore</b> / Dio di misericordia, guidaci sulla via della santità, - perché cerchiamo sempre ciò che è vero, buono e giusto. /Non abbandonarci, o Dio, per il tuo grande amore, - non dimenticare la tua alleanza. / Accogli l'offerta del nostro cuore contrito e umiliato, - fa' che non siano confusi quelli che si affidano a te. / Tu che ci hai resi partecipi della missione profetica del Cristo, - fa' che annunziamo con le parole e le opere le meraviglie del tuo amore. (Pater)
</p>

<p>
Orazione / Concedi al tuo popolo, o Dio, l'abbondanza dei tuoi doni, perché sia sempre fedele agli impegni del suo battesimo, e viva nella prosperità e nella pace in attesa della gioia eterna. Per il nostro Signore. / Il Signore ci benedica, ci preservi da ogni male e ci conduca alla vita eterna. R. Amen.
</p>

<h5>ORA MEDIA</h5>

<p>
1^ Antifona / <b>Grande pace a chi ama la tua legge, Signore</b> / SALMO 118, 161-168 XXI (Sin) / I potenti mi perseguitano senza motivo, ma il mio cuore teme le tue parole. Io gioisco per la tua promessa, come uno che trova grande tesoro. / Odio il falso e lo detesto, amo la tua legge. Sette volte al giorno io ti lodo per le sentenze della tua giustizia. / Grande pace per chi ama la tua legge, nel suo cammino non trova inciampo. Aspetto da te la salvezza, Signore, e obbedisco ai tuoi comandi. / Io custodisco i tuoi insegnamenti e li amo sopra ogni cosa. Osservo i tuoi decreti e i tuoi insegnamenti: davanti a te sono tutte le mie vie. (Gloria / Ant)
</p>

<p>
2^ Antifona / <b>Fratelli nella fede, erano un cuor solo e un'anima sola</b> / SALMO 132 Gioia dell'amore fraterno / La moltitudine di coloro che erano venuti alla fede aveva un cuore solo e un’anima sola … (At 4, 32) / Ecco quanto è buono e quanto è soave che i fratelli vivano insieme! / E' come olio profumato sul capo, che scende sulla barba, sulla barba di Aronne, che scende sull'orlo della sua veste. / E' come rugiada dell'Ermon, che scende sui monti di Sion. / Là il Signore dona la benedizione e la vita per sempre. (Gloria / Ant)
</p>

<p>
3^ Antifona / <b>Signore, mia forza di salvezza, salvami dalle mani dell'empio</b> / SALMO 139, 1-9ab. 13-14 Tu sei il mio rifugio / Il Figlio dell’uomo sarà consegnato in mano ai peccatori (Mt 26, 45) / Salvami, Signore, dal malvagio, proteggimi dall'uomo violento, da quelli che tramano sventure nel cuore e ogni giorno scatenano guerre. / Aguzzano la lingua come serpenti; veleno d'aspide è sotto le loro labbra. / Proteggimi, Signore, dalle mani degli empi, salvami dall'uomo violento: essi tramano per farmi cadere. / I superbi mi tendono lacci e stendono funi come una rete, pongono agguati sul mio cammino. / Io dico al Signore: «Tu sei il mio Dio; ascolta, Signore, la voce della mia preghiera». Signore, mio Dio, forza della mia salvezza, proteggi il mio capo nel giorno della lotta. / Signore, non soddisfare i desideri degli empi, non favorire le loro trame. / So che il Signore difende la causa dei miseri, il diritto dei poveri. Sì, i giusti loderanno il tuo nome, i retti abiteranno alla tua presenza. (Gloria / Ant)
</p>

<p>
(TERZA) LETTURA BREVE (Rm 12, 17a. 19b-20a. 21) / Non rendete a nessuno male per male. Sta scritto infatti: A me la vendetta, sono io che ricambierò, dice il Signore (Dt 32, 359. Al contrario, se il tuo nemico ha fame, dagli da mangiare; se ha sete, dagli da bere (Pro 25, 21-22). Non lasciarti vincere dal male, ma vinci con il bene il male. / V. La grazia del Signore è da sempre e per sempre / W. per il popolo che custodisce l'alleanza.
</p>

<p>
Orazione / Signore Gesù Cristo, che all'ora terza fosti condotto al supplizio della croce per la redenzione del mondo, nella tua bontà perdona le nostre colpe passate e preservaci da quelle future. Tu che vivi e regni nei secoli dei secoli.
</p>

<p>
(SESTA) LETTURA BREVE (1Gv 3, 16) / Da questo abbiamo conosciuto l'amore di Dio: Egli ha dato la sua vita per noi; quindi anche noi dobbiamo dare la vita per i fratelli. / V. Rendete grazie al Signore: egli è buono, / W. eterna è la sua misericordia.
</p>

<p>
Orazione / Signore Gesù Cristo, che all'ora sesta, mentre le tenebre avvolgevano il mondo, fosti inchiodato sulla croce, vittima innocente per la nostra salvezza, donaci sempre quella luce, che guida gli uomini sulla via della vita eterna. Tu che vivi e regni nei secoli dei secoli.
</p>

<p>
(NONA) LETTURA BREVE (1Gv 4, 9-11) / In questo si è manifestato l'amore di Dio per noi: Dio ha mandato il suo Figlio unigenito nel mondo, perché noi avessimo la vita per lui. In questo sta l'amore: non siamo stati noi ad amare Dio, ma è lui che ha amato noi e ha mandato il suo Figlio come vittima di espiazione per i nostri peccati. Carissimi, se Dio ci ha amato, anche noi dobbiamo amarci, gli uni gli altri. / V. Guarda, o Dio, nostro scudo, / W. guarda il volto del tuo Cristo.
</p>

<p>
Orazione / Signore Gesù Cristo, che al ladrone pentito facesti la grazia di passare dalla croce alla gloria del tuo regno, ricevi l'umile confessione delle nostre colpe e nell'ora della morte apri anche a noi la porta del tuo paradiso. Tu che vivi e regni nei secoli dei secoli. R. Amen. / Benediciamo il Signore. / R. Rendiamo grazie a Dio.
</p>

<h5>VESPRI</h5>

<p>
INNO / O Gesù redentore, immagine del Padre, luce d'eterna luce, accogli il nostro canto. / Per radunare i popoli nel patto dell'amore, distendi le tue braccia sul legno della croce. / Dal tuo fianco squarciato effondi sull'altare i misteri pasquali della nostra salvezza. / A te sia lode, o Cristo, speranza delle genti, al Padre e al Santo Spirito nei secoli dei secoli. Amen.
</p>

<p>
1^ Antifona / <b>Ogni giorno, Signore, ti benedico, ricordo i prodigi del tuo amore</b> / SALMO 144, 1-13 (I) Lode alla Maestà divina / Imperscrutabili sono le ricchezze di Cristo. Si manifesta per mezzo della Chiesa la multiforme sapienza di Dio, secondo il disegno eterno che ha attuato in Cristo nostro Signore (Ef 3, 8-11) / O Dio, mio re, voglio esaltarti e benedire il tuo nome in eterno e per sempre. Ti voglio benedire ogni giorno, lodare il tuo nome in eterno e per sempre. / Grande è il Signore e degno di ogni lode, la sua grandezza non si può misurare. / Una generazione narra all'altra le tue opere, annunzia le tue meraviglie. Proclamano lo splendore della tua gloria e raccontano i tuoi prodigi. / Dicono la stupenda tua potenza e parlano della tua grandezza. Diffondono il ricordo della tua bontà immensa, acclamano la tua giustizia. / Paziente e misericordioso è il Signore, lento all'ira e ricco di grazia. Buono è il Signore verso tutti, la sua tenerezza si espande su tutte le creature. / Ti lodino, Signore, tutte le tue opere e ti benedicano i tuoi fedeli. Dicano la gloria del tuo regno e parlino della tua potenza, / per manifestare agli uomini i tuoi prodigi e la splendida gloria del tuo regno. Il tuo regno è regno di tutti i secoli, il tuo dominio si estende ad ogni generazione. (Gloria / Ant)
</p>

<p>
2^ Antifona / <b>Gli occhi di tutti guardano a te: sei vicino, Signore, a quelli che ti cercano</b> / SALMO 144, 14-21 (II) Il tuo regno è un regno eterno / Benedetto sia Dio, Padre del Signore nostro Gesù Cristo, che ci ha benedetti con ogni benedizione spirituale (Ef 1, 3) / Fedele é il Signore in tutte le sue parole, santo in tutte le sue opere. Il Signore sostiene quelli che vacillano e rialza chiunque è caduto. / Gli occhi di tutti sono rivolti a te in attesa e tu provvedi loro il cibo a suo tempo. Tu apri la tua mano e sazi la fame di ogni vivente. / Giusto è il Signore in tutte le sue vie, santo in tutte le sue opere. Il Signore è vicino a quanti lo invocano, a quanti lo cercano con cuore sincero. / Appaga il desiderio di quelli che lo temono, ascolta il loro grido e li salva. Il Signore protegge quanti lo amano, ma disperde tutti gli empi. / Canti la mia bocca la lode del Signore. Ogni vivente benedica il suo nome santo, in eterno e sempre. (Gloria / Ant)
</p>

<p>
3^ Antifona / <b>Giuste e vere sono le tue vie, o re delle genti</b> / CANTICO Ap 15, 3-4 Inno di adorazione e di lode / Grandi e mirabili sono le tue opere, o Signore Dio onnipotente; giuste e veraci le tue vie, o Re delle genti! / Chi non temerà il tuo nome, chi non ti glorificherà, o Signore? Tu solo sei santo! / Tutte le genti verranno a te, Signore, davanti a te si prostreranno, perché i tuoi giusti giudizi si sono manifestati. (Gloria / Ant)
</p>

<p>
LETTURA BREVE (Rm 8, 1-2) / Non c'è più nessuna condanna per quelli che sono in Cristo Gesù. Poiché la legge dello Spirito che da' vita in Cristo Gesù ti ha liberato dalla legge del peccato e della morte.
</p>

<p>
RESPONSORIO BREVE / R. <b>Cristo è morto per i nostri peccati per ricondurci al Padre</b> / Cristo è morto per i nostri peccati per ricondurci al Padre / V. Messo a morte nella carne, ma reso vivo nello spirito per ricondurci al Padre / Gloria al Padre e al Figlio e allo Spirito Santo / Cristo è morto per i nostri peccati per ricondurci al Padre.
</p>

<p>
Antifona al Magnificat / <b>Ricordati, Signore, della tua misericordia, come hai promesso ai nostri padri</b> / CANTICO DELLA BEATA VERGINE (Lc 1,46-55) Esultanza dell'anima nel Signore / L'anima mia magnifica il Signore e il mio spirito esulta in Dio, mio salvatore, / perché ha guardato l'umiltà della sua serva. D'ora in poi tutte le generazioni mi chiameranno beata. / Grandi cose ha fatto in me l'Onnipotente e Santo è il suo nome: / di generazione in generazione la sua misericordia si stende su quelli che lo temono. / Ha spiegato la potenza del suo braccio, ha disperso i superbi nei pensieri del loro cuore; / ha rovesciato i potenti dai troni, ha innalzato gli umili; / ha ricolmato di beni gli affamati, ha rimandato i ricchi a mani vuote. / Ha soccorso Israele, suo servo, ricordandosi della sua misericordia, / come aveva promesso ai nostri padri, ad Abramo e alla sua discendenza, per sempre. (Gloria / Ant)
</p>

<p>
INTERCESSIONI / Benediciamo il Cristo, principio e fondamento della nostra speranza, e invochiamo il suo nome: <b>Signore, abbi pietà di noi</b> / Cristo, guarda la nostra debolezza che ci inclina a cedere, - sostienici con la tua grazia. / Tu conosci quanto è forte per noi la suggestione del male, - guarisci le nostre anime con la larghezza del tuo perdono. / Tu che sei offeso dal peccato e placato dalla penitenza, - allontana i flagelli della tua ira, che meritiamo a causa delle nostre colpe. / Hai perdonato la peccatrice e hai preso sulle tue spalle la pecorella smarrita, - non privarci mai della tua misericordia. / Ci hai aperto le porte del cielo mediante la tua croce, - accogli in paradiso tutti coloro che hanno sperato in te. (Pater)
</p>

<p>
Orazione / Padre misericordioso, che hai redento il mondo con la passione del tuo Figlio, fa' che la tua Chiesa si offra a te come sacrificio vivo e santo e sperimenti sempre la pienezza del tuo amore. Per il nostro Signore. / Il Signore ci benedica, ci preservi da ogni male e ci conduca alla vita eterna. R. Amen.
</p>

<h1>SABATO 4^ SETTIMANA</h1>

<h5>LODI MATTUTINE</h5>

<p>
INNO / L'aurora inonda il cielo di una festa di luce, e riveste la terra di meraviglia nuova. / Fugge l'ansia dai cuori, s'accende la speranza emerge sopra il caos un'iride di pace. / Così nel giorno ultimo l'umanità in attesa alzi il capo e contempli l'avvento del Signore. / Sia gloria al Padre altissimo e a Cristo l'unigenito, sia lode al Santo Spirito nei secoli dei secoli. Amen.
</p>

<p>
1^ Antifona / <b>E' bello dar lode all'Altissimo, annunziare al mattino il suo amore</b> / SALMO 91 Lode al Signore creatore / Si celebrano le lodi per le meraviglie dell’Unigenito (sant’Atanasio) / E' bello dar lode al Signore e cantare al tuo nome, o Altissimo, / annunziare al mattino il tuo amore, la tua fedeltà lungo la notte, sull'arpa a dieci corde e sulla lira, con canti sulla cetra. / Poiché mi rallegri, Signore, con le tue meraviglie, esulto per l'opera delle tue mani. / Come sono grandi le tue opere, Signore, quanto profondi i tuoi pensieri! L'uomo insensato non intende e lo stolto non capisce: / se i peccatori germogliano come l'erba e fioriscono tutti i malfattori, li attende una rovina eterna: ma tu sei l'eccelso per sempre, o Signore. / Ecco, i tuoi nemici, o Signore, ecco, i tuoi nemici periranno, saranno dispersi tutti i malfattori. / Tu mi doni la forza di un bufalo, mi cospargi di olio splendente. / I miei occhi disprezzeranno i miei nemici, e contro gli iniqui che mi assalgono i miei orecchi udranno cose infauste. / Il giusto fiorirà come palma, crescerà come cedro del Libano; piantati nella casa del Signore, fioriranno negli atri del nostro Dio. / Nella vecchiaia daranno ancora frutti, saranno vegeti e rigogliosi, per annunziare quanto è retto il Signore: mia roccia, in lui non c'è ingiustizia. (Gloria / Ant)
</p>

<p>
2^ Antifona / <b>Un cuore nuovo donaci, Signore; entri in noi il tuo Spirito Santo</b> / CANTICO Ez 36, 24-28 Dio rinnoverà il suo popolo / Essi saranno suo popolo ed egli sarà il «Dio-con-loro» (Ap 21, 3) / Vi prenderò dalle genti, vi radunerò da ogni terra e vi condurrò sul vostro suolo. / Vi aspergerò con acqua pura e sarete purificati; io vi purificherò da tutte le vostre sozzure e da tutti i vostri idoli; / vi darò un cuore nuovo, metterò dentro di voi uno spirito nuovo, toglierò da voi il cuore di pietra e vi darò un cuore di carne. / Porrò il mio spirito dentro di voi e vi farò vivere secondo i miei precetti e vi farò osservare e mettere in pratica le mie leggi. / Abiterete nella terra che io diedi ai vostri padri; voi sarete il mio popolo e io sarò il vostro Dio. (Gloria / Ant)
</p>

<p>
3^ Antifona / <b>Dalla bocca dei bambini s'innalza la tua lode, Signore</b> / SALMO 8 Grandezza del Signore e dignità dell'uomo / Tutto ha sottomesso ai suoi piedi, e lo ha costituito su tutte le cose a capo della Chiesa (Ef 1, 22) / O Signore, nostro Dio, quanto è grande il tuo nome su tutta la terra: sopra i cieli si innalza la tua magnificenza. / Con la bocca dei bimbi e dei lattanti affermi la tua potenza contro i tuoi avversari, per ridurre al silenzio nemici e ribelli. / Se guardo il tuo cielo, opera delle tue dita, la luna e le stelle che tu hai fissate, che cosa è l'uomo perché te ne ricordi, il figlio dell'uomo perché te ne curi? / Eppure l'hai fatto poco meno degli angeli, di gloria e di onore lo hai coronato: gli hai dato potere sulle opere delle tue mani, tutto hai posto sotto i suoi piedi; / tutti i greggi e gli armenti, tutte le bestie della campagna; gli uccelli del cielo e i pesci del mare, che percorrono le vie del mare. / O Signore, nostro Dio, quanto è grande il tuo nome su tutta la terra! (Gloria / Ant)
</p>

<p>
LETTURA BREVE (2Pt 3, 13-14) / Secondo la promessa del Signore, noi aspettiamo nuovi cieli e una terra nuova nei quali avrà stabile dimora la giustizia (Is 65, 17; 66, 22). Perciò, carissimi, nell'attesa di questi eventi, cercate d'essere senza macchia e irreprensibili davanti a Dio, in pace. La magnanimità del Signore nostro giudicatela come salvezza.
</p>

<p>
RESPONSORIO BREVE / R. <b>Esultano le mie labbra cantando le tue lodi</b> / Esultano le mie labbra cantando le tue lodi / V. La mia lingua proclama la tua giustizia cantando le tue lodi / Gloria al Padre e al Figlio e allo Spirito Santo / Esultano le mie labbra cantando le tue lodi.
</p>

<p>
Antifona al Benedictus / <b>Guida i nostri passi, o Signore, sulla via della pace</b> / CANTICO DI ZACCARIA (Lc 1, 68-79) Il Messia e il suo Precursore / Benedetto il Signore Dio d'Israele, perché ha visitato e redento il suo popolo, e ha suscitato per noi una salvezza potente nella casa di Davide, suo servo, come aveva promesso per bocca dei suoi santi profeti d'un tempo: salvezza dai nostri nemici, e dalle mani di quanti ci odiano. Così egli ha concesso misericordia ai nostri padri e si è ricordato della sua santa alleanza, del giuramento fatto ad Abramo, nostro padre, di concederci, liberati dalle mani dei nemici, di servirlo senza timore, in santità e giustizia al suo cospetto, per tutti i nostri giorni. E tu, bambino, sarai chiamato profeta dell'Altissimo perché andrai innanzi al Signore a preparargli le strade, per dare al suo popolo la conoscenza della salvezza nella remissione dei suoi peccati, grazie alla bontà misericordiosa del nostro Dio, per cui verrà a visitarci dall'alto un sole che sorge, per rischiarare quelli che stanno nelle tenebre e nell'ombra della morte e dirigere i nostri passi sulla via della pace. (Gloria / Ant)
</p>

<p>
Invocazioni / Adoriamo Dio Padre che nel Cristo, suo Figlio, ha ridato al mondo la speranza e la vita. Animati da questa certezza, diciamo: <b>Signore, ascolta la nostra preghiera</b> / Dio, Padre di tutti, che ci hai fatto giungere all'alba del nuovo giorno, - fa' che viviamo nell'amore del Cristo a lode e gloria del tuo nome. / Rafforza in noi la fede, la speranza e la carità, - che lo Spirito Santo ha seminato nei nostri cuori. / Il nostro sguardo sia sempre rivolto a te, - perché rispondiamo prontamente alla tua chiamata. / Salvaci dalle insidie e dalle seduzioni del male; - difendici da ogni pericolo nel cammino verso la patria del cielo. (Pater)
</p>

<p>
Orazione / O Dio, vera luce e giorno senza tramonto, accogli la lode mattutina del tuo popolo e fa' che il nostro spirito, libero dalle tenebre della colpa, risplenda nel fulgore della tua venuta. Per il nostro Signore. / Il Signore ci benedica, ci preservi da ogni male e ci conduca alla vita eterna. R. Amen.
</p>

<h5>ORA MEDIA</h5>

<p>
1^ Antifona / <b>La tua mano mi salvi, o Signore: ho scelto le tue vie</b> / SALMO 118, 169-176 XXII (Tau) / Giunga il mio grido fino a te, Signore, fammi comprendere secondo la tua parola. Venga al tuo volto la mia supplica, salvami secondo la tua promessa. / Scaturisca dalle mie labbra la tua lode, poiché mi insegni i tuoi voleri. La mia lingua canti le tue parole, perché sono giusti tutti i tuoi comandamenti. / Mi venga in aiuto la tua mano, poiché ho scelto i tuoi precetti. Desidero la tua salvezza, Signore, e la tua legge è tutta la mia gioia. / Possa io vivere e darti lode, mi aiutino i tuoi giudizi. Come pecora smarrita vado errando; cerca il tuo servo, perché non ho dimenticato i tuoi comandamenti. (Gloria / Ant)
</p>

<p>
2^ Antifona / <b>Il tuo regno, o Dio, nei secoli dei secoli</b> / SALMO 44, 2-10 (I) Le nozze del Re / A mezzanotte si levò un grido. Ecco lo Sposo: andategli incontro (Mt 25, 6) / Effonde il mio cuore liete parole, io canto al re il mio poema. La mia lingua è stilo di scriba veloce. / Tu sei il più bello tra i figli dell'uomo, sulle tue labbra è diffusa la grazia, ti ha benedetto Dio per sempre. / Cingi, prode, la spada al tuo fianco, nello splendore della tua maestà ti arrida la sorte, avanza per la verità, la mitezza e la giustizia. / La tua destra ti mostri prodigi: le tue frecce acute colpiscono al cuore i tuoi nemici; sotto di te cadono i popoli. / Il tuo trono, Dio, dura per sempre; è scettro giusto lo scettro del tuo regno. / Ami la giustizia e l'empietà detesti: Dio, il tuo Dio ti ha consacrato con olio di letizia, a preferenza dei tuoi eguali. / Le tue vesti son tutte mirra, aloè e cassia, dai palazzi d'avorio ti allietano le cetre. Figlie di re stanno tra le tue predilette; alla tua destra la regina in ori di Ofir. (Gloria / Ant)
</p>

<p>
3^ Antifona / <b>Ecco la città santa, la nuova Gerusalemme, splendente come sposa per il suo Signore</b> / SALMO 44, 11-18 (II) Le nozze del Re / A mezzanotte si levò un grido. Ecco lo Sposo: andategli incontro (Mt 25, 6) / Ascolta, figlia, guarda, porgi l'orecchio, dimentica il tuo popolo e la casa di tuo padre; al re piacerà la tua bellezza. Egli è il tuo Signore: pròstrati a lui. / Da Tiro vengono portando doni, i più ricchi del popolo cercano il tuo volto. / La figlia del re è tutta splendore, gemme e tessuto d'oro è il suo vestito. / E' presentata al re in preziosi ricami; con lei le vergini compagne a te sono condotte; guidate in gioia ed esultanza, entrano insieme nel palazzo regale. / Ai tuoi padri succederanno i tuoi figli; li farai capi di tutta la terra. / Farò ricordare il tuo nome per tutte le generazioni, e i popoli ti loderanno in eterno, per sempre. (Gloria / Ant)
</p>

<p>
(TERZA) Lettura Breve (Dn 6, 27b-28a) / Il nostro Dio è il Dio vivente, che dura in eterno; il suo regno è tale che non sarà mai distrutto e il suo dominio non conosce fine. Egli salva e libera, fa prodigi e miracoli in cielo e in terra. / V. Venite, e vedete le opere del Signore, / W. santo e sublime fra tutte le nazioni.
</p>

<p>
Orazione / Dio, Padre onnipotente, dona la luce dello Spirito Santo a questa tua famiglia riunita nel tuo nome, perché, sicura dalle insidie del nemico, si allieti sempre nella tua lode. Per Cristo nostro Signore.
</p>

<p>
(SESTA) Lettura Breve (Rm 15, 5-7) / Il Dio della perseveranza e della consolazione vi conceda di avere gli uni verso gli altri gli stessi sentimenti ad esempio di Cristo Gesù, perché con un solo animo e una voce sola rendiate gloria a Dio, Padre del Signore nostro Gesù Cristo. Accoglietevi perciò gli uni gli altri come Cristo accolse voi, per la gloria di Dio. / V. Il Signore ama il suo popolo, W. agli umili dona la vittoria.
</p>

<p>
Orazione / O Signore, fiamma di carità, donaci l'ardore del tuo Spirito perché amiamo te sopra ogni cosa e i nostri fratelli nel vincolo del tuo amore. Per Cristo nostro Signore.
</p>

<p>
(NONA) Lettura Breve Fratelli, tutto quello che è vero, nobile, giusto, puro, amabile, onorato, quello che è virtù e merita lode, tutto questo sia oggetto dei vostri pensieri. E il Dio della pace sarà con voi! / V. Ti esalto, mio Dio, mio re, / W. benedico il tuo nome per sempre.
</p>

<p>
Orazione / Ascolta, Signore, la nostra preghiera per intercessione della beata Vergine Maria, e donaci la tua vera pace, perché in tutti i giorni della nostra vita possiamo dedicarci con gioia al tuo servizio e giungere alla beatitudine del tuo regno. Per Cristo nostro Signore. R. Amen. / Benediciamo il Signore. / R. Rendiamo grazie a Dio.
</p>

<h5>VESPRI</h5>

<p>
INNO / Dio, che all'alba dei tempi creasti la luce nuova, accogli il nostro canto, mentre scende la sera. / Veglia sopra i tuoi figli pellegrini nel mondo; la morte non ci colga prigionieri del male. / La tua luce risplenda nell'intimo dei cuori, e sia pegno e primizia della gloria dei cieli. / Te la voce proclami, o Dio trino e unico, te canti il nostro cuore, te adori il nostro spirito. Amen.
</p>

<p>
1^ Antifona / <b>La pace sia con te, Gerusalemme!</b> / SALMO 121 Saluto alla città santa di Gerusalemme / Voi vi siete accostati al monte Sion e alla città del Dio vivente, alla Gerusalemme celeste (Eb 12, 22) / Quale gioia, quando mi dissero: «Andremo alla casa del Signore». E ora i nostri piedi si fermano alle tue porte, Gerusalemme! / Gerusalemme è costruita come città salda e compatta. / Là salgono insieme le tribù, le tribù del Signore, secondo la legge di Israele, per lodare il nome del Signore. / Là sono posti i seggi del giudizio, i seggi della casa di Davide. / Domandate pace per Gerusalemme: sia pace a coloro che ti amano, sia pace sulle tue mura, sicurezza nei tuoi baluardi. / Per i miei fratelli e i miei amici io dirò: «Su di te sia pace!». Per la casa del Signore nostro Dio, chiederò per te il bene. (Gloria / Ant)
</p>

<p>
2^ Antifona / <b>Più che la sentinella il mattino, l'anima mia attende il Signore</b> / SALMO 129 Dal profondo a te grido / Egli salverà il suo popolo dai suoi peccati (Mt 1, 21) / Dal profondo a te grido, o Signore; Signore, ascolta la mia voce. Siano i tuoi orecchi attenti alla voce della mia preghiera. / Se consideri le colpe, Signore, Signore, chi potrà sussistere? Ma presso di te è il perdono, perciò avremo il tuo timore. / Io spero nel Signore, l'anima mia spera nella sua parola. L'anima mia attende il Signore più che le sentinelle l'aurora. / Israele attenda il Signore, perché presso il Signore è la misericordia, grande è presso di lui la redenzione; egli redimerà Israele da tutte le sue colpe. (Gloria / Ant)
</p>

<p>
3^ Antifona / <b>Cielo e terra si pieghino al nome di Cristo Signore, alleluia</b> / CANTICO Fil 2, 6-11 Cristo servo di Dio / Cristo Gesù, pur essendo di natura divina, non considerò un tesoro geloso la sua uguaglianza con Dio; / ma spogliò se stesso, assumendo la condizione di servo e divenendo simile agli uomini; / apparso in forma umana, umiliò se stesso facendosi obbediente fino alla morte e alla morte di croce. / Per questo Dio l'ha esaltato e gli ha dato il nome che è al di sopra di ogni altro nome; / perché nel nome di Gesù ogni ginocchio si pieghi nei cieli, sulla terra e sotto terra; / e ogni lingua proclami che Gesù Cristo è il Signore, a gloria di Dio Padre. (Gloria / Ant)
</p>

<p>
Lettura breve (2Pt 1, 19-20) / Abbiamo conferma migliore della parola dei profeti, alla quale fate bene a volgere l'attenzione, come a lampada che brilla in un luogo oscuro, finché non spunti il giorno e la stella del mattino si levi nei vostri cuori. Sappiate anzitutto questo: nessuna scrittura profetica va soggetta a privata spiegazione, poiché non da volontà umana fu recata mai una profezia, ma mossi da Spirito Santo parlarono quegli uomini da parte di Dio.
</p>

<p>
Responsorio Breve / R. <b>Dal sorgere del sole fino al tramonto lodate il nome del Signore</b> / Dal sorgere del sole fino al tramonto lodate il nome del Signore / V. L'immensa sua gloria supera i cieli: lodate il nome del Signore / Gloria al Padre e al Figlio e allo Spirito Santo / Dal sorgere del sole fino al tramonto lodate il nome del Signore.
</p>

<p>
Antifona al Magnificat Anno A / <b>In alto, sulla montagna, Gesù parlava al suo popolo, e i discepoli gli stavano attorno.</b>
</p>

<p>
Antifona al Magnificat Anno B / <b>Gesù insegnava con autorità, e tutti lo ascoltavano ammirati.</b>
</p>

<p>
Antifona al Magnificat Anno C / <b>Tutti erano presi da stupore ascoltando le parole di Cristo.</b>
</p>

<p>
CANTICO DELLA BEATA VERGINE (Lc 1, 46-55) Esultanza dell'anima nel Signore / L'anima mia magnifica il Signore e il mio spirito esulta in Dio, mio salvatore, / perché ha guardato l'umiltà della sua serva. D'ora in poi tutte le generazioni mi chiameranno beata. / Grandi cose ha fatto in me l'Onnipotente e Santo è il suo nome: / di generazione in generazione la sua misericordia si stende su quelli che lo temono. / Ha spiegato la potenza del suo braccio, ha disperso i superbi nei pensieri del loro cuore; / ha rovesciato i potenti dai troni, ha innalzato gli umili; / ha ricolmato di beni gli affamati, ha rimandato i ricchi a mani vuote. / Ha soccorso Israele, suo servo, ricordandosi della sua misericordia, / come aveva promesso ai nostri padri, ad Abramo e alla sua discendenza, per sempre. (Gloria / Ant)
</p>

<p>
Intercessioni / Il Cristo è la gioia di quanti sperano in lui. Per godere di questo dono invochiamolo con fede: <b>Guarda il tuo popolo e ascolta la nostra preghiera.</b> / Testimone fedele, primogenito dei morti, che hai lavato nel tuo sangue le nostre anime, - donaci di celebrare sempre con gratitudine le meraviglie del tuo amore. / Illumina e sostieni i missionari del Vangelo, - perché siano fedeli e coraggiosi ministri del tuo regno. / Re della pace, dona il tuo Spirito ai legislatori e ai governanti, - perché promuovano il bene dei poveri e dei diseredati. / Soccorri quelli che sono discriminati a causa della nazionalità, del colore, della condizione sociale, della lingua o della religione, - fa' che ottengano il riconoscimento dei loro diritti. / Accogli nella tua pace i fedeli che si sono addormentati credendo e sperando in te, - rendili partecipi della tua beatitudine insieme a Maria e a tutti i santi. (Pater)
</p>

<p>
Orazione / Dio grande e misericordioso, concedi a noi tuoi fedeli di adorarti con tutta l'anima e di amare i nostri fratelli nella carità del Cristo. Egli è Dio, e vive e regna con te, nell'unità dello Spirito Santo, per tutti i secoli dei secoli. / Il Signore ci benedica, ci preservi da ogni male e ci conduca alla vita eterna. R. Amen.
</p>


        <span class="backlinks">
            <hr class='footnotes'>
            <b>Backlinks:</b>
            <br />
            <a href='file:///C:/MYZAPP/PRAXIS/Salterio.html'>KYRIE:Salterio</a>
            
        </span>
        
</div>

<div id="links" style="visibility:hidden">
<ul>
<li><a href="file:///C:/MYZAPP/PRAXIS/Salterio.html" title="Salterio" class="page">Salterio</a>
<ul>
<li><a href="./0-INFO.html" title="0-INFO" class="page">0-INFO</a></li>
<li><a href="./1-INVITATORIO.html" title="1-INVITATORIO" class="page">1-INVITATORIO</a></li>
<li><a href="./2-MEDIA.html" title="2-MEDIA" class="page">2-MEDIA</a></li>
<li><a href="./3-SETTIMANA1.html" title="3-SETTIMANA1" class="page">3-SETTIMANA1</a></li>
<li><a href="./3-SETTIMANA2.html" title="3-SETTIMANA2" class="page">3-SETTIMANA2</a></li>
<li><a href="./3-SETTIMANA3.html" title="3-SETTIMANA3" class="page">3-SETTIMANA3</a></li>
<li><b>3-SETTIMANA4</b></li>
<li><a href="./4-COMPIETA.html" title="4-COMPIETA" class="page">4-COMPIETA</a></li>
<li><a href="./PSALMUS-001.html" title="PSALMUS-001" class="page">PSALMUS-001</a></li>
<li><a href="./PSALMUS-002.html" title="PSALMUS-002" class="page">PSALMUS-002</a></li>
<li><a href="./PSALMUS-003.html" title="PSALMUS-003" class="page">PSALMUS-003</a></li>
<li><a href="./PSALMUS-004.html" title="PSALMUS-004" class="page">PSALMUS-004</a></li>
<li><a href="./PSALMUS-005.html" title="PSALMUS-005" class="page">PSALMUS-005</a></li>
<li><a href="./PSALMUS-006--------.html" title="PSALMUS-006--------" class="page">PSALMUS-006--------</a></li>
<li><a href="./PSALMUS-007.html" title="PSALMUS-007" class="page">PSALMUS-007</a></li>
<li><a href="./PSALMUS-008.html" title="PSALMUS-008" class="page">PSALMUS-008</a></li>
<li><a href="./PSALMUS-009.html" title="PSALMUS-009" class="page">PSALMUS-009</a></li>
<li><a href="./PSALMUS-010.html" title="PSALMUS-010" class="page">PSALMUS-010</a></li>
<li><a href="./PSALMUS-011.html" title="PSALMUS-011" class="page">PSALMUS-011</a></li>
<li><a href="./PSALMUS-012.html" title="PSALMUS-012" class="page">PSALMUS-012</a></li>
<li><a href="./PSALMUS-013.html" title="PSALMUS-013" class="page">PSALMUS-013</a></li>
<li><a href="./PSALMUS-014.html" title="PSALMUS-014" class="page">PSALMUS-014</a></li>
<li><a href="./PSALMUS-015.html" title="PSALMUS-015" class="page">PSALMUS-015</a></li>
<li><a href="./PSALMUS-016.html" title="PSALMUS-016" class="page">PSALMUS-016</a></li>
<li><a href="./PSALMUS-017.html" title="PSALMUS-017" class="page">PSALMUS-017</a></li>
<li><a href="./PSALMUS-018.html" title="PSALMUS-018" class="page">PSALMUS-018</a></li>
<li><a href="./PSALMUS-019.html" title="PSALMUS-019" class="page">PSALMUS-019</a></li>
<li><a href="./PSALMUS-020.html" title="PSALMUS-020" class="page">PSALMUS-020</a></li>
<li><a href="./PSALMUS-021.html" title="PSALMUS-021" class="page">PSALMUS-021</a></li>
<li><a href="./PSALMUS-022.html" title="PSALMUS-022" class="page">PSALMUS-022</a></li>
<li><a href="./PSALMUS-023.html" title="PSALMUS-023" class="page">PSALMUS-023</a></li>
<li><a href="./PSALMUS-024.html" title="PSALMUS-024" class="page">PSALMUS-024</a></li>
<li><a href="./PSALMUS-025.html" title="PSALMUS-025" class="page">PSALMUS-025</a></li>
<li><a href="./PSALMUS-026.html" title="PSALMUS-026" class="page">PSALMUS-026</a></li>
<li><a href="./PSALMUS-027.html" title="PSALMUS-027" class="page">PSALMUS-027</a></li>
<li><a href="./PSALMUS-028.html" title="PSALMUS-028" class="page">PSALMUS-028</a></li>
<li><a href="./PSALMUS-029.html" title="PSALMUS-029" class="page">PSALMUS-029</a></li>
<li><a href="./PSALMUS-030.html" title="PSALMUS-030" class="page">PSALMUS-030</a></li>
<li><a href="./PSALMUS-031.html" title="PSALMUS-031" class="page">PSALMUS-031</a></li>
<li><a href="./PSALMUS-032.html" title="PSALMUS-032" class="page">PSALMUS-032</a></li>
<li><a href="./PSALMUS-033.html" title="PSALMUS-033" class="page">PSALMUS-033</a></li>
<li><a href="./PSALMUS-034.html" title="PSALMUS-034" class="page">PSALMUS-034</a></li>
<li><a href="./PSALMUS-035.html" title="PSALMUS-035" class="page">PSALMUS-035</a></li>
<li><a href="./PSALMUS-036.html" title="PSALMUS-036" class="page">PSALMUS-036</a></li>
<li><a href="./PSALMUS-037.html" title="PSALMUS-037" class="page">PSALMUS-037</a></li>
<li><a href="./PSALMUS-038.html" title="PSALMUS-038" class="page">PSALMUS-038</a></li>
<li><a href="./PSALMUS-039.html" title="PSALMUS-039" class="page">PSALMUS-039</a></li>
<li><a href="./PSALMUS-040-----.html" title="PSALMUS-040-----" class="page">PSALMUS-040-----</a></li>
<li><a href="./PSALMUS-041.html" title="PSALMUS-041" class="page">PSALMUS-041</a></li>
<li><a href="./PSALMUS-042.html" title="PSALMUS-042" class="page">PSALMUS-042</a></li>
<li><a href="./PSALMUS-043.html" title="PSALMUS-043" class="page">PSALMUS-043</a></li>
<li><a href="./PSALMUS-044.html" title="PSALMUS-044" class="page">PSALMUS-044</a></li>
<li><a href="./PSALMUS-045.html" title="PSALMUS-045" class="page">PSALMUS-045</a></li>
<li><a href="./PSALMUS-046.html" title="PSALMUS-046" class="page">PSALMUS-046</a></li>
<li><a href="./PSALMUS-047.html" title="PSALMUS-047" class="page">PSALMUS-047</a></li>
<li><a href="./PSALMUS-048.html" title="PSALMUS-048" class="page">PSALMUS-048</a></li>
<li><a href="./PSALMUS-049.html" title="PSALMUS-049" class="page">PSALMUS-049</a></li>
<li><a href="./PSALMUS-050.html" title="PSALMUS-050" class="page">PSALMUS-050</a></li>
<li><a href="./PSALMUS-051.html" title="PSALMUS-051" class="page">PSALMUS-051</a></li>
<li><a href="./PSALMUS-052.html" title="PSALMUS-052" class="page">PSALMUS-052</a></li>
<li><a href="./PSALMUS-053.html" title="PSALMUS-053" class="page">PSALMUS-053</a></li>
<li><a href="./PSALMUS-054.html" title="PSALMUS-054" class="page">PSALMUS-054</a></li>
<li><a href="./PSALMUS-055.html" title="PSALMUS-055" class="page">PSALMUS-055</a></li>
<li><a href="./PSALMUS-056.html" title="PSALMUS-056" class="page">PSALMUS-056</a></li>
<li><a href="./PSALMUS-057.html" title="PSALMUS-057" class="page">PSALMUS-057</a></li>
<li><a href="./PSALMUS-058.html" title="PSALMUS-058" class="page">PSALMUS-058</a></li>
<li><a href="./PSALMUS-059.html" title="PSALMUS-059" class="page">PSALMUS-059</a></li>
<li><a href="./PSALMUS-060.html" title="PSALMUS-060" class="page">PSALMUS-060</a></li>
<li><a href="./PSALMUS-061.html" title="PSALMUS-061" class="page">PSALMUS-061</a></li>
<li><a href="./PSALMUS-062.html" title="PSALMUS-062" class="page">PSALMUS-062</a></li>
<li><a href="./PSALMUS-063.html" title="PSALMUS-063" class="page">PSALMUS-063</a></li>
<li><a href="./PSALMUS-064.html" title="PSALMUS-064" class="page">PSALMUS-064</a></li>
<li><a href="./PSALMUS-065.html" title="PSALMUS-065" class="page">PSALMUS-065</a></li>
<li><a href="./PSALMUS-066.html" title="PSALMUS-066" class="page">PSALMUS-066</a></li>
<li><a href="./PSALMUS-067.html" title="PSALMUS-067" class="page">PSALMUS-067</a></li>
<li><a href="./PSALMUS-068.html" title="PSALMUS-068" class="page">PSALMUS-068</a></li>
<li><a href="./PSALMUS-069.html" title="PSALMUS-069" class="page">PSALMUS-069</a></li>
<li><a href="./PSALMUS-070.html" title="PSALMUS-070" class="page">PSALMUS-070</a></li>
<li><a href="./PSALMUS-071.html" title="PSALMUS-071" class="page">PSALMUS-071</a></li>
<li><a href="./PSALMUS-072.html" title="PSALMUS-072" class="page">PSALMUS-072</a></li>
<li><a href="./PSALMUS-073.html" title="PSALMUS-073" class="page">PSALMUS-073</a></li>
<li><a href="./PSALMUS-074.html" title="PSALMUS-074" class="page">PSALMUS-074</a></li>
<li><a href="./PSALMUS-075.html" title="PSALMUS-075" class="page">PSALMUS-075</a></li>
<li><a href="./PSALMUS-076.html" title="PSALMUS-076" class="page">PSALMUS-076</a></li>
<li><a href="./PSALMUS-077.html" title="PSALMUS-077" class="page">PSALMUS-077</a></li>
<li><a href="./PSALMUS-078.html" title="PSALMUS-078" class="page">PSALMUS-078</a></li>
<li><a href="./PSALMUS-079.html" title="PSALMUS-079" class="page">PSALMUS-079</a></li>
<li><a href="./PSALMUS-080.html" title="PSALMUS-080" class="page">PSALMUS-080</a></li>
<li><a href="./PSALMUS-081.html" title="PSALMUS-081" class="page">PSALMUS-081</a></li>
<li><a href="./PSALMUS-082.html" title="PSALMUS-082" class="page">PSALMUS-082</a></li>
<li><a href="./PSALMUS-083.html" title="PSALMUS-083" class="page">PSALMUS-083</a></li>
<li><a href="./PSALMUS-084.html" title="PSALMUS-084" class="page">PSALMUS-084</a></li>
<li><a href="./PSALMUS-085.html" title="PSALMUS-085" class="page">PSALMUS-085</a></li>
<li><a href="./PSALMUS-086.html" title="PSALMUS-086" class="page">PSALMUS-086</a></li>
<li><a href="./PSALMUS-087.html" title="PSALMUS-087" class="page">PSALMUS-087</a></li>
<li><a href="./PSALMUS-088.html" title="PSALMUS-088" class="page">PSALMUS-088</a></li>
<li><a href="./PSALMUS-089.html" title="PSALMUS-089" class="page">PSALMUS-089</a></li>
<li><a href="./PSALMUS-090.html" title="PSALMUS-090" class="page">PSALMUS-090</a></li>
<li><a href="./PSALMUS-091.html" title="PSALMUS-091" class="page">PSALMUS-091</a></li>
<li><a href="./PSALMUS-092.html" title="PSALMUS-092" class="page">PSALMUS-092</a></li>
<li><a href="./PSALMUS-093.html" title="PSALMUS-093" class="page">PSALMUS-093</a></li>
<li><a href="./PSALMUS-094.html" title="PSALMUS-094" class="page">PSALMUS-094</a></li>
<li><a href="./PSALMUS-095.html" title="PSALMUS-095" class="page">PSALMUS-095</a></li>
<li><a href="./PSALMUS-096.html" title="PSALMUS-096" class="page">PSALMUS-096</a></li>
<li><a href="./PSALMUS-097.html" title="PSALMUS-097" class="page">PSALMUS-097</a></li>
<li><a href="./PSALMUS-098.html" title="PSALMUS-098" class="page">PSALMUS-098</a></li>
<li><a href="./PSALMUS-099.html" title="PSALMUS-099" class="page">PSALMUS-099</a></li>
<li><a href="./PSALMUS-100.html" title="PSALMUS-100" class="page">PSALMUS-100</a></li>
<li><a href="./PSALMUS-101.html" title="PSALMUS-101" class="page">PSALMUS-101</a></li>
<li><a href="./PSALMUS-102.html" title="PSALMUS-102" class="page">PSALMUS-102</a></li>
<li><a href="./PSALMUS-103.html" title="PSALMUS-103" class="page">PSALMUS-103</a></li>
<li><a href="./PSALMUS-104.html" title="PSALMUS-104" class="page">PSALMUS-104</a></li>
<li><a href="./PSALMUS-105.html" title="PSALMUS-105" class="page">PSALMUS-105</a></li>
<li><a href="./PSALMUS-106.html" title="PSALMUS-106" class="page">PSALMUS-106</a></li>
<li><a href="./PSALMUS-107.html" title="PSALMUS-107" class="page">PSALMUS-107</a></li>
<li><a href="./PSALMUS-108.html" title="PSALMUS-108" class="page">PSALMUS-108</a></li>
<li><a href="./PSALMUS-109.html" title="PSALMUS-109" class="page">PSALMUS-109</a></li>
<li><a href="./PSALMUS-110.html" title="PSALMUS-110" class="page">PSALMUS-110</a></li>
<li><a href="./PSALMUS-111.html" title="PSALMUS-111" class="page">PSALMUS-111</a></li>
<li><a href="./PSALMUS-112.html" title="PSALMUS-112" class="page">PSALMUS-112</a></li>
<li><a href="./PSALMUS-113.html" title="PSALMUS-113" class="page">PSALMUS-113</a></li>
<li><a href="./PSALMUS-114.html" title="PSALMUS-114" class="page">PSALMUS-114</a></li>
<li><a href="./PSALMUS-115.html" title="PSALMUS-115" class="page">PSALMUS-115</a></li>
<li><a href="./PSALMUS-116.html" title="PSALMUS-116" class="page">PSALMUS-116</a></li>
<li><a href="./PSALMUS-117.html" title="PSALMUS-117" class="page">PSALMUS-117</a></li>
<li><a href="./PSALMUS-118.html" title="PSALMUS-118" class="page">PSALMUS-118</a></li>
<li><a href="./PSALMUS-119.html" title="PSALMUS-119" class="page">PSALMUS-119</a></li>
<li><a href="./PSALMUS-120.html" title="PSALMUS-120" class="page">PSALMUS-120</a></li>
<li><a href="./PSALMUS-120----.html" title="PSALMUS-120----" class="page">PSALMUS-120----</a></li>
<li><a href="./PSALMUS-121.html" title="PSALMUS-121" class="page">PSALMUS-121</a></li>
<li><a href="./PSALMUS-122.html" title="PSALMUS-122" class="page">PSALMUS-122</a></li>
<li><a href="./PSALMUS-123.html" title="PSALMUS-123" class="page">PSALMUS-123</a></li>
<li><a href="./PSALMUS-124.html" title="PSALMUS-124" class="page">PSALMUS-124</a></li>
<li><a href="./PSALMUS-125.html" title="PSALMUS-125" class="page">PSALMUS-125</a></li>
<li><a href="./PSALMUS-126.html" title="PSALMUS-126" class="page">PSALMUS-126</a></li>
<li><a href="./PSALMUS-127.html" title="PSALMUS-127" class="page">PSALMUS-127</a></li>
<li><a href="./PSALMUS-128.html" title="PSALMUS-128" class="page">PSALMUS-128</a></li>
<li><a href="./PSALMUS-129.html" title="PSALMUS-129" class="page">PSALMUS-129</a></li>
<li><a href="./PSALMUS-130.html" title="PSALMUS-130" class="page">PSALMUS-130</a></li>
<li><a href="./PSALMUS-131.html" title="PSALMUS-131" class="page">PSALMUS-131</a></li>
<li><a href="./PSALMUS-132.html" title="PSALMUS-132" class="page">PSALMUS-132</a></li>
<li><a href="./PSALMUS-133.html" title="PSALMUS-133" class="page">PSALMUS-133</a></li>
<li><a href="./PSALMUS-134.html" title="PSALMUS-134" class="page">PSALMUS-134</a></li>
<li><a href="./PSALMUS-135.html" title="PSALMUS-135" class="page">PSALMUS-135</a></li>
<li><a href="./PSALMUS-136.html" title="PSALMUS-136" class="page">PSALMUS-136</a></li>
<li><a href="./PSALMUS-137.html" title="PSALMUS-137" class="page">PSALMUS-137</a></li>
<li><a href="./PSALMUS-138.html" title="PSALMUS-138" class="page">PSALMUS-138</a></li>
<li><a href="./PSALMUS-139.html" title="PSALMUS-139" class="page">PSALMUS-139</a></li>
<li><a href="./PSALMUS-140.html" title="PSALMUS-140" class="page">PSALMUS-140</a></li>
<li><a href="./PSALMUS-141.html" title="PSALMUS-141" class="page">PSALMUS-141</a></li>
<li><a href="./PSALMUS-142.html" title="PSALMUS-142" class="page">PSALMUS-142</a></li>
<li><a href="./PSALMUS-143.html" title="PSALMUS-143" class="page">PSALMUS-143</a></li>
<li><a href="./PSALMUS-144.html" title="PSALMUS-144" class="page">PSALMUS-144</a></li>
<li><a href="./PSALMUS-145.html" title="PSALMUS-145" class="page">PSALMUS-145</a></li>
<li><a href="./PSALMUS-146.html" title="PSALMUS-146" class="page">PSALMUS-146</a></li>
<li><a href="./PSALMUS-147.html" title="PSALMUS-147" class="page">PSALMUS-147</a></li>
<li><a href="./PSALMUS-148.html" title="PSALMUS-148" class="page">PSALMUS-148</a></li>
<li><a href="./PSALMUS-149.html" title="PSALMUS-149" class="page">PSALMUS-149</a></li>
<li><a href="./PSALMUS-150.html" title="PSALMUS-150" class="page">PSALMUS-150</a></li>
<li><a href="./www.maranatha.it.html" title="www.maranatha.it" class="page">www.maranatha.it</a></li>
</ul></li>
</ul>

</div>

</div>
 
</body>
</html>
