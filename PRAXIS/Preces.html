<!DOCTYPE html>
<html>
<head>
<meta http-equiv="Content-Type" content="text/html; charset=UTF-8">
<meta name="viewport" content="width=device-width,height=device-height, initial-scale=1.0" />
<link rel="stylesheet" type="text/css" media="screen" charset="utf-8" href="../pills.css" />
<link rel="icon" type="image/x-icon" href="../zapp.ico"/>
<script type="text/javascript" src="../pills.js"></script>
<title>ZAPP</title>
</head>

<body>

<div id="dbase" class="buio">

<div id="DB0">
<p onclick="cambia(1)">MESE DEFUNTI</p>
<p onclick="cambia(31)">NOVENA NATALE</p>
<p onclick="cambia(40)">NOVENA A DIO PADRE</p>
<p onclick="cambia(50)">NOVENA A MICHELE</p>
<p onclick="cambia(59)">NOVENA A SAN FRANCESCO</p>
<p onclick="cambia(68)">NOVENA A GABRIELE</p>
<p onclick="cambia(78)">NOVENA SPIRITO SANTO</p>
<p onclick="cambia(104)">MISERICORDIA</p>
<p onclick="cambia(114)">NOVENA NATALE</p>
<p onclick="cambia(125)">AKATHISTOS SPIRITO SANTO</p>
<p onclick="cambia(126)">SETTENARIO SPIRITO SANTO</p>
<p onclick="cambia(135)">ROSARIO SABATI</p>
</div>

<p>1 NOVEMBRE. CHE COSA TROVEREMO NELL'ALDILÀ? / «Nessuno è mai venuto a dirmelo», risponde qualcuno... Ebbene, ce l'ha detto Dio, perché ci rendiamo conto del nostro destino eterno: È stabilito che gli uomini muoiano e, dopo la morte, vi è il giudizio (Eb. 9, 27). / Ci sono due giudizi: / uno personale per ciascun'anima, subito dopo la morte: Senza riguardi personali, Dio giudica ciascuno secondo le sue opere (IPt. 1, 17); / l'altro universale: Quando il Figlio dell'uomo (Cristo) verrà nella sua gloria con tutti i suoi angeli, si siederà sul trono della sua gloria. E saranno radunate davanti a lui tutte le genti, ed egli separerà gli uni dagli altri (Mt. 25, 31.32). / Dopo il primo giudizio, che cosa avviene dell'anima? / Se è senza peccato e totalmente purificata dai peccati commessi, va in Paradiso: Servo buono e fedele, prendi parte alla gloria del tuo Signore (Mt. 25, 23). / Se è in peccato veniale (leggero) o non si è totalmente purificata dai peccati commessi, va in Purgatorio: Lo fece gettare in carcere, fino a che non avesse pagato tutto il debito (Mt. 18, 30). / Se è in peccato mortale e non ha voluto chiederne perdono a Dio, va all'inferno: Legatelo mani e piedi e gettatelo fuori nelle tenebre; là sarà pianto e stridore di denti (Mt. 22, 13). / Quanto dureranno il Paradiso e l'Inferno? / Il Paradiso e l'Inferno dureranno eterni: / Se ne andranno i giusti alla vita «eterna». Via, lontano da me, maledetti, nel fuoco «eterno», preparato per il diavolo e per i suoi angeli (Mt. 25, 46.41).</p>
<p>2 NOVEMBRE. IL PURGATORIO / Il Purgatorio è il patimento temporaneo (cioè non eterno) della privazione di Dio (non si vede e non si gode Dio), e di altre pene che tolgono dall'anima ogni resto di peccato, per renderla degna della piena comunione con la Trinità divina: E canterò di quel secondo regno dove l'umano spirito si purga e di salire al ciel diventa degno. Dante, Purgatorio, I, 4-6 L'esistenza del Purgatorio e la possibilità di aiutare le Anime che vi si trovano sono due verità di fede insegnate dalla Chiesa. Tra i molti passi biblici che ce ne parlano, ricordiamo questo di S. Paolo, il quale con linguaggio fortemente espressivo, ci avverte di stare molto attenti a costruire il nostro edificio spirituale, perché alla fine sarà provato col fuoco: se l'opera resisterà, riceveremo la ricompensa; se invece sarà esca per il fuoco, finirà bruciata; tuttavia «il peccatore si salverà, come attraverso il fuoco» (1Cor. 3, 10-15). Fin dalle sue prime origini, la Chiesa di Cristo ha sempre insegnato l'esistenza del Purgatorio. Tutte le liturgie antiche hanno preghiere per i Defunti e, nel corso dei secoli, sono sorte numerose Istituzioni religiose con l'intento di aiutare le Anime del Purgatorio. / Il Concilio di Trento, nella sua «Professione di Fede Tridentina», ordina a tutti i vescovi, sacerdoti, teologi, predicatori, catechisti, professori di teologia questa Professione di Fede: «Credo fermamente che c'è il Purgatorio». Il Concilio Vaticano II, nella Costituzione - Lumen Gentium - parla delle anime che hanno lasciato questo mondo e vengono purificate nell'Aldilà; nell'art. 11 dice:. «questa fede della Chiesa fu rivolta da sempre e anzitutto con venerazione e affetto agli Apostoli e Martiri di Cristo... e ricordiamo la viva Comunione dei santi con i nostri fratelli e sorelle già nella Beatitudine del Paradiso o ancora stanno nel Purgatorio, come ci hanno tramandato i Concili di Firenze e di Trento...». Chi perciò nega l'esistenza del Purgatorio è eretico e non va creduto. Lasciamo che se ne faccia personalmente i conti, quando andrà di Là a vedere... D'altra parte, se è vero, come ci insegna la Bibbia, che nulla di macchiato può entrare nel Cielo: «nulla vi entrerà di impuro» (Ap. 21, 27), tutti quelli che muoiono macchiati anche di minime colpe, dovrebbero essere condannati al fuoco dell'Inferno... Il Purgatorio apre perciò il cuore alla speranza a quanti - e sono il numero stragrande - non hanno potuto in questa vita raggiungere quella santità per la quale siamo stati creati. / Nota: Vien detta eresia, l'ostinata negazione, dopo aver ricevuto il Battesimo, di una qualche verità che si deve credere per fede divina e cattolica, o il dubbio ostinato su di essa» (Codice di Diritto Canonico, Can. 751).</p>
<p>3 NOVEMBRE. NEL PURGATORIO SI SOFFRE / L'argomento è molto importante (perché, prima o poi la cosa ci toccherà da vicino) ed è determinante a procurare il nostro aiuto a quanti vi si trovano. Per questo sarà trattato a lungo nei capitoli che seguono. Facciamoci subito una domanda: «Chi va in Purgatorio?». Ci vanno quelle Anime che lasciano questo mondo macchiate di peccati veniali (leggeri), ed anche non totalmente purificate dai peccati confessati. La gravità più o meno grande di una colpa morale si giudica dalla violazione della Legge di Dio (i dieci Comandamenti): Legge che ogni persona saggia, rispettosa e amante di Dio, procura di conoscere per non offenderlo e per non dover scontare dopo questa vita i suoi falli. La disobbedienza alla Legge di Dio comporta sempre due tristi effetti: l'offesa a Dio e l'impurità dell'anima. L'offesa a Dio viene perdonata dalla Confessione; l'impurità invece che si è contratta deve essere tolta per mezzo di preghiere, mortificazioni ed opere di carità, le quali hanno il compito di ristabilire nell'anima l'amore a Dio, turbato dal peccato. L'anima che passa da questo mondo alla vita eterna, non totalmente purificata dalle colpe commesse, anche se confessate, deve completare la sua purificazione nel Purgatorio. Ci è facile capire che molto poche sono le anime le quali, lasciando questo mondo, possono entrare direttamente nella felicità del Cielo. Infatti per essa si richiede un totale distacco dalle creature e una pienezza d'adesione alla volontà di Dio non facilmente raggiungibile in questa vita. La stragrande parte delle anime deve compiere questo perfezionamento oltre la vita, prima di entrare nel possesso di Dio. / Le pene del Purgatorio sono di due specie: la pena del danno, che consiste nella privazione della visione di Dio; e la pena del senso che è la purificazione dolorosa da ogni indebito attaccamento alle creature. Tutte e due le pene durano fino a quando l'Anima ha raggiunto la totale purificazione, richiesta per entrare nella comunione perfetta con Dio e perciò nella sua visione beatifica: Beati i puri di cuore, perché vedranno Dio (Mt 5,8).  / «Se l'uomo potesse vedere la cura che Dio ha dell'anima, ne avrebbe stupore e confusione. E noi che ne avremo l'utilità o il danno, non ne facciamo alcuna stima» (S. Caterina da Genova).</p>
<p>4 NOVEMBRE. CHI SOFFRE NEL PURGATORIO È L'ANIMA / Dio è spirito. Lo insegna la Bibbia e la ragione lo dimostra. Egli ha creato esseri spirituali (gli angeli), esseri materiali (l'universo che ci circonda) ed esseri composti di spirito e di materia (gli uomini). La presenza dello spirito (anima) nell'uomo è resa manifesta dalla sua intelligenza e dalla sua volontà, che sono due facoltà dello spirito. Gli animali, i quali non hanno lo spirito, non ne hanno neppure le operazioni e il loro agire è riducibile all'istinto sensibile. L'anima è la parte spirituale dell'uomo, per cui egli vive, intende ed è libero, capace perciò di conoscere, amare e servire Dio. Che in noi ci sia un'anima spirituale, ce lo dice la Bibbia, il libro della parola di Dio all'uomo. Fin dalle sue prime pagine, infatti, ci fa sapere che egli fu fatto: A immagine e somiglianza del Creatore (Gen 1,26): Dio plasmò l'uomo con la polvere del suolo e soffiò nelle sue narici un alito di vita (lo spirito) per cui l'uomo divenne essere vivente (ib. 2,7). Gesù ci ammonisce: Non abbiate timore di quelli che uccidono il corpo, ma non hanno potere di uccidere l'anima (Mt 10,28). Poiché l'anima nostra è spirituale, essa è immortale, e perciò non muore con il corpo, ma vive in eterno. Soltanto la materia può perire. Noi dobbiamo quindi avere dell'anima nostra la massima cura, perché è di noi la parte migliore e, solo salvando l'anima, saremo eternamente felici: Che gioverà all'uomo se guadagnerà il mondo intero, e poi perderà la sua anima? (Mt 16,26). Noi parliamo del Purgatorio e delle sue pene, perché vi si trovano «le anime» di coloro che sono morti. Ad esse, vogliamo far giungere la carità del nostro fraterno aiuto. S. Tommaso afferma che questo stato dell'anima separata dal corpo, è una ragione in più per rendere alle Anime purganti terribilissima la pena del fuoco: sia perché, prive del corpo, sono molto più sensibili, sia perché tale pena, senza alcun impedimento fisico, le compenetra in tutto il loro essere.</p>
<p>5 NOVEMBRE. LA PENA DEL DANNO / Le pene del Purgatorio, non solo sono riservate a quasi tutte le creature umane, ma, per la loro intensità, non sono neppure da paragonare ai patimenti della vita presente. San Tommaso d'Aquino (il quale non fa che esporre l'insegnamento di tutti i Padri della Chiesa), afferma che la più piccola pena del Purgatorio supera in intensità qualunque sofferenza della terra. Lo stesso asseriscono i Mistici. Ascoltiamo S. Caterina da Genova: «Le Anime purganti provano un tale tormento, che nessuna lingua umana può esprimere, nè alcuna intelligenza darne la minima nozione, se Dio non glielo concede per una grazia speciale». E spiega il motivo di tanta sofferenza: «L'anima (nel suo primo incontro con Dio) prova tanto orrore dei suoi peccati al confronto con l'infinita santità e purezza di Lui, che irresistibilmente si immerge nella purificazione». «Dio, continua la Santa, ha creato l'Anima pura., semplice, monda da ogni macchia, attratta verso di Lui da un profondissimo istinto beatifico. Il peccato originale e quelli personali hanno indebolito e quasi soppresso tale istinto divino» (ed è per questo che noi sulla terra sentiamo così debolmente l'attrattiva di Dio). «Quando però essa viene a riscoprire la sua profonda relazione con Dio, sente il suo istinto di felicità rinascere con tanta veemenza di fuoco d'amore che l'esserne privata le diviene tormento indicibile. E tale tormento cresce nella misura in cui l'anima, compiendo la sua purificazione, scopre sempre meglio il Bene infinito che è Dio». Non è difficile comprendere questa verità, almeno un tantino... Già fin d'ora, quanto più conosciamo il valore di un oggetto, tanto più ne ambiamo il possesso e ci rammarichiamo di non poterlo avere. Restiamo tuttavia molto lontani dalla realtà: «Essendo voi ancora sulla terra (ci dice un'Anima del Purgatorio), non potete immaginarvi, né farvi un'idea adeguata di ciò che è il Buon Dio! Noi invece lo sappiamo e lo comprendiamo, poiché siamo sciolti da tutti i legami che ci trattenevano e ci impedivano di comprendere la santità, la maestà del Buon Dio e la sua misericordia. Noi siamo Martiri, ci struggiamo d'amore, per così dire. Una forza irresistibile ci spinge verso il Buon Dio come a Colui che è il nostro centro, e, al tempo stesso, un'altra forza ci respinge verso il luogo di espiazione» (Manoscritto del Purgatorio).</p>
<p>6 NOVEMBRE. LA PENA DEL SENSO / «Ciascuno sara' salato col fuoco» (Mc 9,49). «Si incontrano cristiani i quali, benché convinti dell'esistenza del Purgatorio, dicono con imperdonabile leggerezza: "Non temo il Purgatorio, purché mi salvi!" Parlano così, perché non sanno che cosa siano quelle sofferenze...» (S. Cesario d'Arles). «I demòni, benché puri spiriti, dice S. Gregorio Magno, sono tormentati dal fuoco dell'inferno (Mt 25,41): così le anime umane separate dai corpi sono tormentate nel Purgatorio. Il fuoco degli abissi è uno strumento della giustizia di Dio». S. Bernardo, dopo aver avuto una visione del Purgatorio, così si espresse: «Noi infelici, se non faremo tutta la nostra penitenza sulla terra e ci toccherà un giorno andare a farla in questo fuoco più insopportabile, più tormentoso, più veemente di quanto possiamo immaginare in questa vita!». S. Giovanni della Croce paragona le sofferenze mistiche dell'anima nella «notte oscura» alle sofferenze del Purgatorio e aggiunge: «Come nell'altra vita gli spiriti vengono purificati da fuoco tenebroso e materiale, così in questa si purificano con fuoco di amore tenebroso e spirituale. L'unica differenza consiste nel fatto che di là si rendono puri con il fuoco, mentre di qua solo con l'amore». La materia che alimenta questo fuoco purificatore sono i peccati commessi in questa vita, dei quali non si è fatta la dovuta penitenza: «Dio tiene l'anima tanto al fuoco finché sia tolta ogni imperfezione. Quando ella è purificata, resta tutta in Dio senz'alcuna cosa in sé propria: ed il suo essere è Dio. Allora l'anima resta impassibile; perché più non le resta da consumare. Quand'è così purificata, se ella fosse tenuta al fuoco, questo non le sarebbe penoso; anzi le sarebbe fuoco di divino amore, come vita eterna, senz'alcuna sofferenza» (S. Caterina da Genova).  «Quando sento dire, Dio è buono, ci perdonerà; e intanto si continua a fare il male, quanta tristezza provo per quelle povere anime che ignorano cosa le attende nell'eternità!» (S. Caterina da Genova).</p>
<p>7 NOVEMBRE. LA GRAVITÀ DI QUESTE PENE / Racconta S. Margherita Maria, la grande apostola del Cuore di Gesù: «Ho visto in sogno una nostra religiosa, defunta da molto tempo. Mi disse che soffriva grandi pene in Purgatorio e che Dio le aveva fatto provare un dolore indicibile mostrandole una sua parente che precipitava nell'inferno. A queste parole mi svegliai con tanti dolori da sembrarmi che quell'Anima mi avesse comunicate tutte le sue pene: sentivo il corpo quasi completamente stritolato, tanto che a mala pena riuscivo a muovermi. Ma poiché è da credersi poco ai sogni, non ne feci gran conto. Quella religiosa però pensava ben lei a ricordarmelo, contro la mia stessa volontà: mi incalzava con tanta insistenza, che non mi lasciava più pace, ripetendomi continuamente: "Preghi Dio per me; gli offra le sue sofferenze in unione a quelle di Gesù, per dare sollievo alle mie. Mi dia tutto ciò che farà fino al primo venerdì di maggio e faccia in quel giorno la S. Comunione per me". Col permesso della Superiora, così feci e crebbe tanto il mio patire da sentirmene oppressa, senza la possibilità di trovare sollievo. Mi fu concesso di ritirarmi nella mia cella e di pormi a letto. Ma appena mi vi posai, mi parve d'aver accanto quell'anima, la quale di diceva: "Eccoti ben adagiata nel tuo letto, mentre io sono in un letto di fiamme, dove soffro martiri insopportabili". Vidi allora il suo orribile giaciglio, che ancora mi riempie di terrore ogni volta che vi ritorna il mio pensiero». La Santa descrive diffusamente le pene del senso che si soffrono in Purgatorio, poi riferisce il sospiro di quell'anima: «Come vorrei che mi potessero vedere in questi orribili tormenti tutte le anime consacrate! Oh, se io potessi far loro conoscere la gravità delle mie pene e quelle che sono preparate a quelle persone che vivono trascurate nella loro vocazione, perché avessero a divenire più fervorose nel compimento dei loro doveri! A quella vista, io piangevo dirottamente e le Consorelle cercavano di darmi sollievo, ma quell'anima mi diceva: "Si pensa a dare sollievo ai tuoi mali e nessuno si dà pena di alleggerire i miei...". Al primo venerdì di maggio, dopo aver fatta la Comunione di cui ero stata richiesta, quell'Anima mi disse che i suoi orribili tormenti erano molto diminuiti, anche perché era stata celebrata una S. Messa in onore della Passione. Ella però doveva stare ancora molto tempo in Purgatorio e patire le pene dovute a quelle anime che servono Dio con tiepidezza. Ed io mi trovai libera dalle mie pene. Ella infatti mi aveva detto che non sarebbero diminuite se non quando ne avesse avuto sollievo».</p>
<p>8 NOVEMBRE. LA DIVERSITÀ DELLE PENE / Non vi fate illusioni; non ci si può prendere gioco di Dio. Ciascuno raccoglierà quello che avrò seminato» (Gal 6,7). Una descrizione molto precisa sulla diversa gravità delle pene del Purgatorio la troviamo nel «Manoscritto del Purgatorio» già citato. «Quanto ai gradi del Purgatorio, posso parlarvene perché vi sono passata. Nel Grande Purgatorio vi sono diversi gradi. Nel più basso e più tormentoso, che è un Inferno, però non eterno, ma temporaneo, si trovano i peccatori che hanno commesso delitti enormi durante la vita e che la morte ha sorpreso in quello stato, dando loro appena il tempo di ravvedersi. Essi sono stati salvati come per miracolo, sovente per le preghiere di parenti pii o di altre persone. Talvolta non hanno potuto neppur confessarsi, e il mondo li crede perduti; ma il Buon Dio, la cui misericordia è infinita, ha dato loro al momento della morte, la contrizione necessaria per essere salvi, in vista di una o di alcune azioni buone da essi compiute durante la vita. Per tali Anime, il Purgatorio è terribile! E’ l'inferno, con la differenza che nell'inferno si maledice il Buon Dio, mentre nel Purgatorio Lo si benedice e Lo si ringrazia di averci salvato. Vengono poi le anime che, senza aver commesso grandi colpe, come le prime, sono state indifferenti per il Buon Dio; durante la vita non hanno punto soddisfatto al precetto pasquale e, convertite parimenti in punto di morte, sovente non avendo neppure potuto comunicarsi, sono nel Purgatorio in isconto della loro lunga indifferenza, sofferenti pene inaudite, abbandonate, senza preci... o, se se ne fanno per loro, esse non possono trarne profitto. Infine, vi sono ancora in detto Purgatorio Religiosi e Religiose che furon tiepidi, dimentichi dei propri doveri, indifferenti per Gesù; Sacerdoti, che, non avendo esercitato il loro ministero con la riverenza dovuta alla Divina Maestà, non hanno fatto amare abbastanza il Buon Dio dalle anime loro affidate: io ho appartenuto a questo grado. Nel secondo Purgatorio si trovano le anime di coloro che muoiono colpevoli di peccati veniali non espiati prima della morte, ovvero di peccati mortali confessati, ma di cui non hanno pienamente soddisfatto la Giustizia Divina. Anche in questo Purgatorio vi sono diversi gradi, secondo i meriti delle persone. Così, il Purgatorio delle persone consacrate o che hanno ricevuto più grazie, è più lungo e più penoso di quello della comune delle anime. Infine il Purgatorio di desiderio che vien chiamato Vestibolo. Ben poche anime lo evitano; per evitarlo bisogna aver desiderato ardentemente il Cielo, e la visione del Buon Dio, e questo è raro, più che non si creda, poiché molte persone, anche pie, hanno paura del Buon Dio e non desiderano con abbastanza ardore il Cielo. Questo Purgatorio di desiderio ha il suo martirio ben doloroso al pari degli altri: essere privi della visione del Buon Gesù, qual sofferenza!». «Le anime del Purgatorio provano un tale tormento, che nessuna parola umana può esprimere» (S. Caterina da Genova).</p>
<p>9 NOVEMBRE. L'INVOLUCRO PESANTE / (Da «Il Mistero del Purgatorio»). «Le Anime del Purgatorio sono avviluppate come da un involucro, da una dura corteccia. E la corteccia che le ha racchiuse nella vita terrena: il proprio "io", l'eccessiva preoccupazione di sé, il mondo, il pensiero della propria reputazione e tutte quelle altre cose che erano loro apparse così importanti... Di queste cose è fatto l'involucro e la luce di Dio penetra molto a stento. a) Le anime sicure di sé Sono quelle che non si pongono interrogativi sui desideri di Dio e fanno tutto senza amore e senza timore di Dio. Ottundono così la loro coscienza con l'adempimento dei doveri esteriori. Se uno fa loro osservare le mancanze, esse trovano una giustificazione per tutto. La luce divina penetra il loro involucro molto adagio. b) Le anime ambiziose «Ci sono anime che in vita hanno avuto grande saggezza e hanno fatto anche un gran bene all'umanità; ma poiché ciò avveniva solo per la loro ambizione, giungono all'eternità con la più grande ignoranza di Dio e spesso devono rimanere a lungo nel Purgatorio. Fino a quando cioè non sono liberate dallo stordimento del loro "io"». c) Le anime insincere Soffrono un lungo Purgatorio anche quelle anime che sulla terra furono devote a causa degli uomini. Vollero essere virtuose per amor proprio. Non erano umili e non vollero riconoscere nessun errore. Dio non lo si può ingannare! Queste povere anime sono nel Purgatorio in fiamme profonde. d) Le anime maliziose Ci sono in Purgatorio anime che, sotto la parvenza religiosa, combattevano il bene. Specie quelle che hanno attaccato con malizia la Religione. Laggiù esse sono più torturate dei malvagi. e) Le anime ostinate Sono quelle che si sono salvate a mala pena ed hanno abusato fino alla fine della misericordia di Dio. Esse soffrono gravi tormenti, prive delle divine consolazioni. Si sentono come nel profondo di un abisso eterno. Malizie così indurite hanno bisogno di una energica purificazione.</p>
<p>10 NOVEMBRE. L'INVOLUCRO LEGGERO / (Da «Il Mistero del Purgatorio») a) Le anime umili «Vorrei dire quali anime sono meno penate nel Purgatorio, nelle quali l'involucro si dissolve più rapidamente. Ci può essere un disgraziato, un gran peccatore, pieno di debolezze. Solo il Buon Dio sa come egli è stato educato e forse predisposto. E’ un povero peccatore e il Redentore ne ha compassione. Perché egli riconosce i propri errori ed i propri peccati e, senza scusarsi, senza discutere, accetta ogni rimprovero. Egli pensa: se potessi diventare migliore!... Quando un povero peccatore così, è incatenato sul letto di morte, quando si presenta alle porte dell'eternità, allora il suo pentimento è così grande, che egli invoca il perdono del suo Dio misericordioso, in un atto di amore, come mai durante la vita. Come è buono allora il Salvatore, come è buono! b) Le anime di buona volontà Giungono più rapidamente in Cielo le anime che non sono ostinatamente avviluppate dalla propria presunzione. Dio non ci giudica secondo le nostre colpe, ma secondo la nostra buona volontà. Un'anima che è sempre pronta a comprendere ed a compiere la sua volontà si trova bene; e così un' anima che non si offende tanto facilmente quando le si fa notare un suo errore e cerca di liberarsene. Il Buon Dio può lavorare bene con queste anime: non hanno in sè tanta resistenza e tanta menzogna, e il Buon Dio le aiuta perché si liberino dalle loro colpe. c) Anime amanti della Parola di Dio Si trovano bene soprattutto le anime che hanno fame e sete della Parola di Dio. Quando un'anima, ad esempio, accoglie la predica ed ogni ammonimento con devozione, come diretta parola di Dio, e la porta con sè nella vita e non la smarrisce mai: quest'anima è sul retto cammino. L'anima a cui la più semplice parola di Dio è preziosa... Oh, come sono belle le anime che accolgono con devozione la Parola di Dio! Queste anime quando giungono nel Purgatorio, il Buon Dio non deve molto lavorare: una sola parola ed esse sono risanate».</p>
<p>11 NOVEMBRE. IL FANCIULLO DINOCRATE / (Dagli «Atti di S. Perpetua», martire cristiana del 3° secolo). La Santa, dopo aver parlato della sua cattura e dei primi giorni passati nel carcere, in compagnia di altri martiri, così continua: «Un giorno, mentre eravamo tutti in preghiera, mi venne sulle labbra il nome del mio Dinòcrate e rimasi stupita di non essermi ricordata di lui, fino a quel momento. Mi afflisse il dubbio della sua felicità e compresi che avrei dovuto pregare per la sua anima. Incominciai quindi a pregare fervorosamente, supplicando Dio di aiutarlo. Nella notte seguente ebbi questa visione. Vidi Dinòcrate uscire da luoghi tenebrosi, dove molti altri stavano con lui. Egli era tutto arso e divorato dalla sete, col volto sfigurato, pallido e ancora corroso dall'ulcere di cui era morto. Questo mio fratello era morto a sette anni di un cancro al viso che lo aveva reso oggetto di orrore a quanti lo avevano conosciuto. Per lui io avevo pregato e mi era parso che una grande distanza ci separasse. Vicino a lui vidi una bacinella d'acqua, il cui orlo, essendo molto più alto del fanciullo, non poteva essere raggiunto dalle sue labbra, per quanti sforzi facesse per appressarsi a quell'acqua refrigerante. Quanto mi addolorava quel supplizio! Mi svegliai per il dolore e conobbi che mio fratello si trovava in stato di pena e sperai di poterlo sollevare. Incominciai dunque a pregare Dio giorno e notte con lacrime e sospiri, perché mi concedesse la grazia della sua liberazione. Continuai le preghiere finché fummo trasferiti nella prigione del campo, per servire di pubblico spettacolo nella festa di Cesare Geta. Il giorno in cui fummo avvinti in catene per essere condotti alla festa suddetta, ebbi un'altra visione. Scorsi il medesimo luogo visto la prima volta, e Dinòcrate col corpo mondo, rivestito di splendide vesti, senza neppure la più piccola cicatrice dove aveva l'antica piaga. L'orlo del bacino era abbassato fino ai suoi fianchi e presso di lui stava un'ampolla d'oro per attingere acqua. Essendosi Dinòcrate avvicinato, incominciò a bere di quell'acqua, senza che essa diminuisse; quando ne fu sazio, abbandonò tutto giulivo la bacinella per andare a giocare, come è abitudine dei fanciulli della sua età. A questo punto mi destai e compresi che mio fratello era ormai libero da ogni pena». Non ci deve stupire la tenera età del fanciullo. Con l'uso della ragione incomincia per ciascuno la possibilità di offendere Dio ed è più facile commettere il peccato che ripararlo. Certamente le pene del Purgatorio sono dalla Bontà divina proporzionate alla responsabilità di ogni anima.</p>
<p>12 NOVEMBRE. «SAPESTE QUANTO IL TEMPO È LUNGO QUI!» / Leggiamo nella vita di S. Paolo della Croce: «Una sera, mentre il Santo andava a riposo, sentì battere ripetutamente alla porta della sua cella. Credendo fosse il demonio che veniva a disturbargli il sonno, gli comandò risolutamente di andarsene. Continuando quei colpi, domandò chi fosse e che cosa volesse. Gli apparve allora l'anima di un sacerdote morto quella sera stessa e gli disse che si trovava in Purgatorio a causa dei difetti di cui era stato tante volte ripreso dal Santo, senza mai correggersi. «Quanto soffro!, gli disse. Mi pare di essere da più di mille anni in questo oceano di fuoco!». Profondamente commosso, il Santo guardò l'orologio: «Siete spirato da poco..., come vi può sembrare da così lungo tempo?». «Se sapeste, rispose quell'anima, quanto è lungo il tempo qui!» e continuò a supplicarlo di aiutarla. Il Santo prese la disciplina, e si flagellò a sangue, pregando con tutto il suo fervore Dio ad averne pietà: «Mio Dio, ve ne scongiuro, liberate quest'anima per l'amore che avete della mia!». Dio non tardò a consolare il suo Servo, assicurandolo che prima del mezzogiorno del di seguente quell'anima avrebbe lasciato il Purgatorio. Infatti, mentre il giorno dopo celebrava il santo Sacrificio, al momento della Comunione, vide passargli davanti agli occhi quell'Anima bella e splendente, che saliva al Cielo». I Santi, per la grande purezza della loro vita (Mt. 5, 8), possono «vedere» ciò che tutti non vedono. E non siamo troppo faciloni a dire che questo avveniva nel Medio Evo e che ora le cose sono cambiate... Difatti si trovano anche nella vita di Padre Pio e di tanti altri Santi dei giorni nostri. Non c'è da credere che essi si siano presi gusto a inventare delle storie e gli agiografi a scriverle... «Da parecchio tempo sento in me un bisogno, cioè di offrirmi al Signore vittima per i poveri peccatori e per le anime purganti». (Lettera al Direttore spirituale). «Patisci, gemi e prega per gli iniqui della terra e i miseri dell'altra vita, sì degni della nostra compassione nelle loro pazienti ed ineffabili angosce» (Risposta del Direttore spirituale).</p>
<p>13 NOVEMBRE. LA DURATA DELLE PENE / Le pene del Purgatorio non sono eterne (come lo sono invece quelle dell'inferno): esse cesseranno definitivamente il giorno del Giudizio universale. «Quanto alle pene temporali dovute al peccato, dice S. Agostino, alcuni le soffrono tutte in questo mondo; altri nell'altro; alcuni ancora ne soffrono parte in questo mondo e parte nell'altro, prima del severissimo Giudizio universale». Poiché la durata del Purgatorio è determinata dall'impurità in cui si trova l'anima nell'incontro personale con Dio alla fine della vita terrena, ci può essere chi appena lo sfiora e chi invece ci rimane per lunghissimi anni. La prassi della Chiesa che non solo permette, ma promuove le Pie Fondazioni e le Messe Perpetue, ci fa appunto pensare alla possibilità di una durata lunghissima di quelle pene. D'altra parte, se noi riflettiamo al modo in cui vive la maggior parte degli uomini, dobbiamo ritenere che la loro purificazione nell'altra vita non potrà essere nè breve, nè leggera. Si vedono infatti commettere senza scrupoli peccati e peccati veniali, ed anche molti peccati mortali. Numerosi sono anche quelli che spavaldamente conducono una vita licenziosa e continuano nei loro disordini fino alla tarda vecchiaia, nella quale poi, sia per la debolezza dell'età, sia per le cattive abitudini inveterate, più non riescono a darsi alla preghiera ed alla penitenza. Arriva così la morte ed essi credono d'aver fatto molto, quando a stento si sono decisi a chiedere perdono a Dio e a confessare le loro colpe. Come si può credere che il pentimento di un'ora possa far santa una lunga vita di peccato?... Di Padre Pio si raccontano molte apparizioni di anime purganti che andavano a chiedere il suffragio della sua S. Messa per poter lasciare il Purgatorio. Un giorno egli celebrò la S. Messa in suffragio del papà di un suo confratello. «Stamattina l'Anima di tuo papà è entrata in Paradiso». Il confratello ne fu felicissimo, e tuttavia disse a Padre Pio: «Ma, Padre, il mio buon papà è morto trentadue anni fa!». «Figlio mio - gli rispose il Padre - davanti a Dio tutto si paga!». Le vite dei Santi abbondano di questi esempi salutari che non si possono rifiutare in blocco, senza gettare il discredito su gli agiografi e sulla Chiesa stessa la quale, canonizzando i Santi, ne ha implicitamente accettato la vita e i fatti. Stando appunto alle loro esperienze, dobbiamo dire che la durata del Purgatorio è ordinariamente assai lunga, anche se sempre proporzionata al numero ed alla gravità delle colpe commesse. Dice infatti S. Agostino: «Colui che invecchiò nel peccato, impiegherà maggior tempo ad attraversare quel fiume di fuoco e, nella misura della sua colpa, la fiamma accrescerà il castigo».</p>
<p>14 NOVEMBRE. TANTA SOFFERENZA E TANTA GIOIA / San Francesco di Sales vuole che parlando del Purgatorio, non ci si limiti a descriverne i tormenti, ma che si facciano anche conoscere le disposizioni d'amore delle Anime che vi si trovano e la loro unione alla volontà divina: unione così forte ed immutabile da far loro accettare con piena adesione quelle sofferenze purificatrici che le preparano al possesso eterno di Dio. Per questo egli consigliava la lettura del Trattato magistrale di S. Caterina da Genova. Sappiamo che il martire S. Lorenzo, trovandosi sulla graticola infuocata, era lieto di soffrire il tormento delle fiamme e con ilarità diceva al carnefice: «Da questa parte sono già cotto, voltami e mangia...». La sofferenza era per lui il mezzo per raggiungere la felicità senza fine del Cielo. S. Ignazio di Antiochia, di fronte al martirio: «Sono frumento di Dio, esclama: è necessario che io sia macinato, per essere pane degno di Cristo; mi si avventino pure contro tigri feroci, leoni affamati e le mie ossa siano stritolate: io soffro tutto con gioia, purché mi sia dato di giungere al possesso del mio Dio». Le Anime purganti hanno la certezza assoluta di raggiungere la felicità eterna e quella non meno gioiosa di non poter più offendere la Bontà divina di cui hanno ora una conoscenza profonda: tanto basta perché le loro pene, pur grandissime, siano amorosamente accettate. Ascoltiamo S. Caterina da Genova: «Sappi, che quello che l'uomo giudica in sé perfetto, davanti a Dio tale non è. Infatti l'agire umano, anche se all'anima può apparire privo di imperfezione, è però sempre contaminato dall'io. Perché le opere siano perfette, è necessario che sia Dio, come agente principale, a compierle, ritenendosi l'uomo semplice suo strumento; e questo avviene solo in chi ha raggiunto la perfezione dell'amore: Dio opera in lui senza suo merito. Tali operazioni divine sono talmente penetranti da sembrare fuoco e il corpo si sente ardere, fino a volersi consumare. E anche vero che l'amore di Dio, quando inonda così l'anima, dà una contentezza inesprimibile; questa però non toglie una scintilla di pena. Tanto avviene per le anime del Purgatorio: esse soffrono volentieri, pur soffrendo indicibilmente. La loro gioia è grandissima, pari alla loro pena: l'una non impedisce l'altra». Aiutandole, si fa loro una doppia carità: si liberano dalla sofferenza e si dà il possesso di Dio.</p>
<p>15 NOVEMBRE. LE PENE DELL'INFERNO E QUELLE DEL PURGATORIO / E' ancora S. Caterina da Genova che ce ne parla: «Ciò che costituisce la colpa è la volontà perversa dell'uomo contro la volontà di Dio. Finché persiste la cattiva volontà di peccare, persiste anche la colpa. Poiché i dannati sono passati da questa vita con l'attaccamento al peccato, la loro colpa resta e non hanno più la possibilità del perdono divino, essendo entrati nell'eternità con quella volontà malvagia. Passando nell'eternità, l'anima si fissa nel bene o nel male, secondo le disposizioni dell'ultimo istante. E’ scritto infatti: come ti troverò, così ti giudicherò. I dannati, poiché si sono trovati con la volontà di peccato al momento della morte, restano nella colpa eternamente e conseguentemente anche nella pena. Alle Anime del Purgatorio resta invece solo la pena da scontare, mentre la colpa è stata loro rimessa da Dio, col pentimento sincero. Tale pena è anche destinata a finire, via via che la scontano nel Purgatorio. Oh, miseria sopra ogni altra! e tanto più deplorevole in quanto non è compresa dalla cecità umana! La pena dei dannati nell'Inferno è infinita nella durata, ma non nella intensità (anche se sempre più dolorosa di ogni pena del Purgatorio...), poiché la dolce bontà dì Dio non lascia di far giungere anche là un raggio della sua misericordia. L'uomo, morto nel peccato mortale, meriterebbe una pena infinita, sia nella durata che nell'intensità: la misericordia di Dio l'ha voluta infinita solo nel tempo e non nella intensità, come meriterebbe per sè lo stato di peccato che è rifiuto ostinato a Dio. Oh, quanto è pericoloso il peccato commesso con malizia! Perché l'uomo difficilmente se ne pente. E, non pentendosi, rimane nella colpa e questo stato continua fino a quando egli non detesta sinceramente il peccato, rimanendo nella volontà di commetterlo!».  Ci può essere per l'uomo stoltezza più grande che rimandare all'ultimo momento la cosa più importante della sua esistenza terrena: la salvezza dell'anima? Chi può capire, capisca!</p>
<p>16 NOVEMBRE. RIFLESSIONI SULLE PENE DEL PURGATORIO / Le pene terribili del Purgatorio non devono assolutamente farci pensare che Dio manchi di misericordia verso di noi, suoi figli... Cosa poteva fare di più per farcele evitare? Devono invece stimolarci seriamente a considerare l'infinita santità di Dio e il mistero profondo dell'eternità. I Santi, i quali hanno saputo farsi gli occhi per vedere bene le cose di Dio, vedono nel Purgatorio una stupenda invenzione della Bontà divina. Scrive S. Caterina da Genova: «L'anima, separata dal corpo, non trovando in sè quella purezza nella quale fu creata, e sentendosi perciò indegna della visione di Dio, si getta istintivamente nel Purgatorio per togliere da sè ogni impedimento all'unione beatificante con il suo Creatore. Se non avesse questa possibilità di purificazione, proverebbe una sofferenza ben più grande, perché non saprebbe in qual modo raggiungere il fine meraviglioso per cui fu creata, Dio; il quale è per l'anima un valore così grande che le sofferenze del Purgatorio le sembrano poca cosa al confronto». Impariamo anche a considerare la divina origine della nostra anima e l'infinito valore che Dio è per noi. Viene ancora spontanea un'altra considerazione: la gravità del peccato! Gli diamo sovente poca importanza... E quanti ci ridono su... Tutta ignoranza: e della santità infinita di Dio e della bellezza divina della nostra anima creata a immagine di Dio e così grossolanamente deturpata dal peccato! Il peccato è un mistero tremendo, in sè e nelle sue conseguenze. E’ il disprezzo di Dio... Chi pecca, infatti, non fa altro che anteporre una creatura al Creatore. Ed ogni scelta, così stolta, comporta necessariamente una diminuzione di felicità eterna. Quanto Paradiso di meno per ogni peccato! Possiamo pur scrollare le spalle, ora. Certo, nell'eternità la penseremo in modo diverso... Gesù ha istituito nella sua bontà infinita un Sacramento per togliere dall'Anima il peccato: la Confessione. Serviamocene! Quanto Purgatorio di meno, per ogni confessione ben fatta! Finchè il Signore ce ne dà il tempo, approfittiamone con riconoscenza e diligenza grande! Non credete che se le Anime del Purgatorio (non parliamo di quelle miserabili che si trovano nell'Inferno...) potessero ancora confessarsi per diminuire la loro pena, lo farebbero tutte? Purtroppo non rimane loro che il rimpianto di non averlo saputo fare. La nostra libertà contiene in sé due cose tanto estreme: la vita o la morte eterna: perciò sin che tu puoi, consiglia bene e provvedi ai fatti tuoi (S. Caterina da Genova).</p>
<p>17 NOVEMBRE. AIUTIAMO LE ANIME DEL PURGATORIO! / «Noi possiamo soccorrere e anche liberare le Anime dalle pene del Purgatorio con preghiere, indulgenze, elemosime ed altre opere buone e sopra tutto con la S. Messa» (Catechismo di S. PIO X). «Quanto è infinita la bontà e la misericordia divina che degna servirsi delle sofferenze e dei sacrifici di altre anime per riparare le nostre grandi infedeltà!» (un'Anima del Purgatorio a Suor Josefa Menendez). Quante volte facciamo i commossi e i generosi di fronte ad episodi di sofferenze umane e poi, con imperdonabile leggerezza, non ci curiamo di chi terribilmente soffre nel Purgatorio! C'è sovente, purtroppo tanta premura di entrare in possesso dell'eredità dei Defunti, ma altrettanta negligenza nel dimenticare le loro sofferenze. Questa è grave mancanza di giustizia e di carità che sovente Dio punisce con severissimi castighi. In Lombardia, una fertilissima proprietà era stata interamente distrutta dalla grandine, mentre quelle vicine erano rimaste inspiegabilmente intatte. Il fatto meravigliò molto. L'apparizione agli interessati di un'Anima del Purgatorio fece conoscere che si trattava di un giusto castigo mandato da Dio a figli ingrati che non avevano eseguito la volontà dei Defunti genitori, i quali avevano richiesto nel testamento preghiere in loro suffragio. Numerose sono le testimonianze di sventure misteriose, di bestiame decimato da malattie contagiose, di campagne desolate dalla grandine e di altri mali che hanno colpito individui e famiglie; e sovente si è trovata la spiegazione nel non aver soddisfatto ad obblighi verso le Anime del Purgatorio che reclamavano così i dovuti suffragi. Specialmente nell'altra vita, Dio chiede conto severissimo a quanti hanno il possesso ingiusto dei beni dei Defunti. Dice lo Spirito Santo per bocca dell'Apostolo S. Giacomo: Il giudizio sarò senza misericordia a chi non avrò usato misericordia (Gc. 2, 13). Non c'è da meravigliarsene, perché anche la Legge umana punisce chi non soccorre per negligenza quanti si trovano nella necessità. E noi ricordiamo che nessuna sofferenza della terra, per quanto grande, è paragonabile alle pene delle Anime Purganti. L'amor proprio, per soddisfare alla sua propria volontà, è crudele a se stesso e agli altri e non si cura d'infamia, d'infermità, di Purgatorio, di morte, nè d'Inferno. (S. Caterina da Genova).</p>
<p>18 NOVEMBRE. QUALI ANIME DOBBIAMO AIUTARE / Se è dovere di carità soccorrere chiunque si trova nella necessità, è chiaro che al primo posto vanno messe le Anime del Purgatorio; tanto più che abbiamo sempre la possibilità di farlo. La precedenza va data a quelle cui siamo legati da doveri particolari di giustizia e di carità: i nostri familiari, gli amici, le persone che ci hanno fatto del bene, sia spirituale che materiale. Siamo anche particolarmente obbligati verso quelle Anime che possono trovarsi in Purgatorio per colpa nostra, perché scandalizzate da cattivi esempi, oppure non aiutate mentre erano in vita. Molto efficace è il suffragio inviato a quanti ci hanno fatto soffrire: questa carità torna utilissima sia a chi la fa, sia a chi la riceve. E infatti molto virtuoso amare i nostri nemici, come vuole il Vangelo: Amate i vostri nemici e pregate per i vostri persecutori (Mt. 5, 45). Perdonate e vi sarò perdonato. Date e vi sarò dato; una buona misura, pigiata, scossa e traboccante vi sarò versata in grembo, perché con la misura con cui misurate, sarò misurato a voi in cambio» (Lc. 6, 37.38). Leggiamo, a proposito, nella vita di S. Margherita Maria: «Due anime del Purgatorio per le quali la santa pregava, le furono mostrate entro le prigioni della divina Giustizia, dove l'una soffriva incomparabilmente più dell'altra. La prima si lamentava di se stessa per le mancanze commesse contro la carità che deve regnare nelle Comunità religiose. Queste colpe le avevano attirato, tra le altre punizioni, quella di non prendere parte alcuna ai suffragi che la Comunità offriva a Dio per le proprie Religiose. In quei terribili patimenti che ella offriva, non riceveva altro sollievo che quello delle preghiere di tre o quattro Religiose verso le quali ella aveva avuto in vita minor stima e minor carità». Una categoria di Anime che deve ancora sollecitare particolarmente la nostra carità fraterna sono quelle più abbandonate, quelle alle quali nessuno pensa. Se consideriamo che ogni giorno scendono nel Purgatorio decine e decine di migliaia di Anime, è facile comprendere che per tante di esse non c'è chi fa una preghiera. E’ vero che a tutte vengono applicati i suffragi universali della Chiesa; tuttavia, queste povere Anime si trovano in una situazione meno fortunata rispetto a quelle che hanno qualcuno che si ricorda di loro. Grande carità, perciò, è l'aiutarle. Queste Anime, va pure ricordato, sono anche molto sensibili al nostro aiuto e lo ricambiano sempre con grazie preziose.</p>
<p>19 NOVEMBRE. COME AIUTARE LE ANIME DEL PURGATORIO / Gesù ad un'anima religiosa: «Tutte le ricchezze della mia misericordia sono sempre per te, perché tu ne disponga a favore delle Anime del Purgatorio. «Anche i tuoi più piccoli atti d'amore sono per esse un sollievo soave nelle loro grandissime pene: le tue umiliazioni, le tue sofferenze, la tua povertà, le tue pene spirituali, le inimicizie e le ingratitudini che ti fanno soffrire; le malattie, i danni materiali, piccoli e grandi, ogni tua azione...: quanta ricchezza ti mettono nelle mani per soccorrere quelle Anime nel loro carcere di espiazione! «Le tue preghiere sono come incenso profumato che sale al trono della mia misericordia e che Io trasformo in rugiada refrigerante; le indulgenze, i meriti della mia divina Madre e dei Santi, i Sacramenti, soprattutto la S. Messa: quali tesori di grazia per te e per quelle Anime che Io tanto amo!». Come tutto può essere grazia per noi, così tutto può divenire grazia per chi soffre nel Purgatorio. E però da notare che l'efficacia di tutte queste opere buone dipende essenzialmente dallo stato di grazia di chi le compie. «il tralcio che non è unito alla vite, dice Gesù, non può dare frutto» (cf. Gv 15,4). E S. Paolo: «Se anche distribuissi tutte le mie sostanze e dessi il mio corpo per essere bruciato, se non ho la carità, niente mi giova» (1 Cor 13,3). E' necessario, perciò, che chi desidera compiere opere di misericordia per i Defunti, sia unito a Cristo con l'amore. Dalla intensità di questo amore (il quale ha per fondamento l'osservanza dei dieci Comandamenti: Gv 15,10) dipende il merito delle nostre opere buone e quindi l'efficacia dei suffragi per i nostri Morti. Diceva Gesù a Suor Consolata Betrone: «Santità e anime (conquista delle anime) sono inseparabili. «Poiché hai sete di amarmi e di salvarmi anime, sta sempre in Me: sul lavoro, in ricreazione... Non lasciarmi un istante e porterai molto frutto. «Guarda S. Pietro: da solo aveva pescato tutta la notte e non aveva preso nulla; con Me, appena gettate le reti, le ritirò piene di pesci. «Così tu, se stai in Me, se non mi lasci un istante: a ogni ispirazione di mortificazione che t'invierò, tu, seguendola, getterai la rete e Io la ritirerò su piena di anime, che tu conoscerai quando sarai in Paradiso». Voler essere migliori, per poter salvare i peccatori e liberare le Anime del Purgatorio: è un proposito santo, gradito a Dio. E quanta riconoscenza e quanta gloria troveremo in Cielo!</p>
<p>20 NOVEMBRE. LA S. MESSA E LE ANIME DEL PURGATORIO / «Il Santo Sacrificio, afferma il Concilio di Trento, è offerto per i vivi e per i morti; le Anime del Purgatorio si possono aiutare con i suffragi dei vivi e specialmente con il Santo Sacrificio della Messa». A Roma, durante la celebrazione della S. Messa, nella Chiesa di S. Paolo alle Tre Fontane, S. Bernardo vide una scala lunghissima che saliva fino al Cielo. Per essa salivano e scendevano tantissimi Angeli, portando dal Purgatorio al Paradiso le Anime liberate dal S. Sacrificio di Gesù, rinnovato dai Sacerdoti sugli altari di tutta la terra. La S. Messa è infatti il Sacrificio di Gesù ed ha perciò un infinito valore espiatorio. Gesù Immolato è la vera vittima di «espiazione per i nostri peccati» (1 Gv 2,2); e il suo Sangue viene sparso «in remissione dei peccati» (Mt 26,28). Che cosa detiene le Anime nel Purgatorio, se non i peccati commessi in vita? Per tre volte, prima della Comunione, il Sacerdote insieme ai fedeli ripete questa ardente invocazione: Agnello di Dio, che togli i peccati del mondo, abbi pietà di noi! Recitiamo sempre questa preghiera col desiderio di liberare dal peccato le nostre Anime e quelle che soffrono nel fuoco purificatore. Il S. Curato d'Ars, nei suoi «Catechismi», così parlava della S. Messa: «Tutte le opere buone riunite insieme non equivalgono al S. Sacrificio della Messa, perché esse sono opera degli uomini, mentre la S. Messa è l'opera di Dio. Anche il martirio è niente in confronto, perché è il sacrificio che l'uomo fa a Dio della propria vita: la Messa invece è il sacrificio che Dio fa all'uomo del suo Corpo e del suo Sangue. «Un santo Sacerdote pregava per un suo amico. Dio gli aveva fatto conoscere che egli era in Purgatorio. Pensò che non poteva fare niente di meglio che offrire per lui il Santo Sacrificio della Messa. «Quando fu al momento della consacrazione, prese l'ostia fra le mani e disse: Padre Santo ed eterno, facciamo un cambio: Voi tenete l'anima del mio amico in Purgatorio e io tendo il Corpo del vostro Figlio nelle mie mani: - liberate il mio amico e io Vi offro vostro Figlio con tutti i meriti della sua passione e morte. «Nel momento della elevazione dell'Ostia, vide l'anima del suo amico, tutta splendente di gloria, che saliva al Cielo». Per partecipare alla S. Messa nel modo più efficace per noi e per le anime del Purgatorio, è richiesto di fare devotamente la Comunione: «O anime cristiane e devote, esclama S. Bonaventura, volete dare delle vere prove d'amore ai vostri Defunti? Volete inviare loro validi aiuti e la stessa chiave del Cielo? Fate sovente per loro la S Comunione!».</p>
<p>21 NOVEMBRE. PREGHIERE PER LE ANIME DEL PURGATORIO / Dice S. Francesco di Sales: «Anime fedeli che piangete inconsolabili la perdita dei vostri Cari, io non vi proibisco le lacrime! Sì, piangete pure la loro morte, ma addolcite le vostre lacrime con il balsamo soave della preghiera, la quale, più di tutte le dimostrazioni esteriori, torna utile a voi e alle Anime che la morte vi ha rapito». Gesù, in una apparizione a S. Gertrude, le disse: «Io provo un grandissimo piacere per le preghiere a Me rivolte a favore dei Defunti; soprattutto quando sono fatte con devozione. Esse ridiscendono ad ogni istante sulle Anime del Purgatorio, come una rugiada benefica che mitiga e addolcisce le loro pene ed abbrevia il tempo della loro prigionia». Qualunque preghiera, qualsiasi prativa devota, comunitaria o individuale, può essere offerta alle Anime purganti, dovunque essa venga fatta: in casa, in chiesa, per via, sul lavoro...; purché fatta col cuore. Tra le preghiere più utili a suffragare i nostri Morti, sono da ricordare: - Il Salmo 129 (Dal profondo a te grido, o Signore). - L 'eterno riposo. - La Coroncina dei Defunti. - il S. Rosario. Un'anima liberata dal Purgatorio disse a S. Domenico, il grande apostolo del Rosario: «In nome delle Anime purganti, io vi scongiuro di predicare in tutto il mondo la devozione al S. Rosario. La SS.ma Vergine e gli Angeli godono di questa preghiera e le Anime liberate pregano in Cielo per i loro liberatori». - La Via Crucis e i Cinque Pater-Ave-Gloria alle S. Piaghe del Signore: «Ogni sguardo d'amore a Gesù Crocifisso è da Lui corrisposto con tenerezza paterna e tanto lo commuove che lo dispone a  concedere quanto gli si domanda per i vivi e per i morti» (S. Gertrude). - L'Ufficio dei Defunti. Nella sua autobiografia, S. Teresa d'Avila scrive: «Nel giorno dei Morti, essendomi ritirata nella mia cella per recitare l'Ufficio dei Defunti, mi sentii fortemente ostacolata dal Maligno che voleva impedirmelo. Lo misi in fuga con l'acqua santa e potei fare in pace la mia preghiera, finita la quale, vidi salire dal Purgatorio al Cielo parecchie anime, liberate da quel suffragio». E’ bene pregare per i Defunti specialmente in queste circostanze: passando vicino ai Cimiteri (oh, se potessimo vedere quante Anime sono lì in attesa d'un suffragio!); quando incontriamo un accompagnamento funebre e quando vi partecipiamo; quando sentiamo notizie di incidenti, disastri o morti di persone conosciute o no. Niente ci costa la recita di un'Ave Maria o di una giaculatoria, oppure l'offerta di quanto stiamo facendo. E invece carità preziosa che dà gioia a chi la fa e sempre ritorna in benedizioni da parte di chi la riceve.</p>
<p>22 NOVEMBRE. LA PENITENZA E L'ELEMOSINA / Ci insegna la Bibbia che il digiuno è un mezzo potente per espiare i peccati nostri ed altrui: Ritornate a me, dice il Signore con tutto il cuore, con digiuni, pianti e lamenti (Gì 2,12). La città di Ninive era destinata ad essere distrutta a causa dei suoi gravi peccati. Dio la risparmiò per il digiuno e la penitenza dei suoi abitanti: Si impietosì riguardo al male che aveva minacciato di fare e non lo fece (Gn 3,10). Nella vita del Ven. Claudio Colin, fondatore dei Maristi, si legge che quando voleva aiutare un'Anima del Purgatorio, ricorreva alla molta preghiera, al Sacrificio della S. Messa, alla disciplina (flagellazione) e digiunava a pane ed acqua. La Beata Caterina da Racconigi, invitata da Gesù stesso a fare penitenza per le Anime del Purgatorio, vide un giorno il Signore crocifisso, dal cui Costato usciva Sangue abbondante, una parte del quale scendeva sopra i peccatori e l'altra sopra le Anime del Purgatorio: comprese da questo che Gesù voleva la sua penitenza sia per convertire i peccatori, sia per aiutare i Defunti. Chi non ha la possibilità di praticare grandi penitenze, a motivo del lavoro o della salute, può benissimo supplire con piccole mortificazioni volontarie, soprattutto accettando con fede e amore le sofferenze permesse dal Signore. Non è tanto la penitenza in sé, quanto le disposizioni d'amore con cui viene praticata che la rendono gradita a Dio. Con la penitenza e il digiuno, può dare grandissimo sollievo alle Anime del Purgatorio l'elemosina: Come l'acqua spegne il fuoco, l'elemosina espia il peccato (Sir 3,33). Ascoltiamo quanto dice, a questo riguardo, S. Ambrogio: «Quando la morte vi ha tolto una persona tanto amata, procurandovi un dolore inconsolabile, e vorreste ancora averla con voi per prodigarle le vostre amorose attenzioni, pensate che nulla vi è di più utile e gradito a colei che piangete che aiutare i poveri, ai quali potete fare tutto quel bene che vorreste fare a lei. Aiutando nella persona dei poveri la persona cara che amate, voi le darete più presto la felicità del Cielo, ben più grande di tutte le gioie che potreste procurarle sulla terra».</p>
<p>23 NOVEMBRE. LE INDULGENZE / Abbiamo già visto che il cristiano, il quale confessa i propri peccati con le dovute disposizioni o fa un atto di pentimento perfetto (dolore di aver offeso Dio) con il proposito di confessarsi al più presto, ottiene il perdono della colpa commessa e della pena eterna, dovuta al peccato mortale; non sempre però ottiene il perdono della pena temporale che dovrà scontare in questa vita (con preghiere, penitenze, elemosine, pellegrinaggi ecc.), oppure nel Purgatorio. L'Indulgenza è la remissione della pena temporale dovuta per i peccati; viene concessa dalla Chiesa, la quale, come ministra della Redenzione, autoritativamente dispensa ed applica il tesoro dei meriti di Cristo e dei Santi. L'indulgenza è parziale o plenaria, secondo che libera in parte o in tutto dalla pena tèmporale. Le indulgenze, sia parziali che plenarie, possono sempre essere applicate ai Defunti. L'indulgenza parziale si acquista anche più volte al giorno, con qualsiasi preghiera, sacrificio od opera buona. L'indulgenza plenaria, invece, si acquista una sola volta al giorno e richiede che sia compiuta l'opera prescritta e si adempia a tre condizioni: Confessione sacramentale, Comunione eucaristica e preghiera secondo le intenzioni del Sommo Pontefice. Richiede inoltre che sia escluso ogni attaccamento al peccato, anche veniale. Se manca la piena disposizione o non sono poste le tre condizioni, l'indulgenza è solo parziale. La Confessione sacramentale, per chi non ha commesso colpe gravi, è sufficiente che sia stata fatta entro i venti giorni. L'opera prescritta per acquistare l'indulgenza plenaria, può essere: - la recita di una corona del Rosario (cinque misteri), oppure - l'esercizio della Via Crucis (il venerdì o nei giorni di Quaresima). Si aggiunge il Padre nostro e l'Ave Maria, secondo le intenzioni del Sommo Pontefice. L'Indulgenza della Porziuncola si acquista il 2 agosto, visitando la Chiesa parrocchiale e recitando il Padre nostro e il Credo, secondo le intenzioni del Sommo Pontefice. Nella Commemorazione dei Defunti (2 novembre) si acquista l'indulgenza plenaria (una sola volta) visitando una chiesa e recitando il Padre nostro e il Credo, secondo le intenzioni del Sommo Pontefice. Dal 1° all'8 novembre, si acquista l'indulgenza plenaria con la visita al Cimitero, pregando per i Defunti (qualunque preghiera) e aggiungendo il Padre nostro e il Credo, per il Papa.</p>
<p>24 NOVEMBRE. LE SS. MESSE GREGORIANE / Tutti ne hanno sentito parlare. Si tratta della celebrazione ininterrotta di trenta SS. Messe a suffragio di un'Anima del Purgatorio. La pia pratica è nata così. Un monaco del Convento di S. Gregorio Magno aveva accettato, senza il consenso del superiore, tre scudi d'oro da un suo beneficato: mancanza gravissima contro il voto di povertà, professato dai monaci, per la quale era incorso nella pena di scomunica. Essendo il monaco deceduto poco tempo dopo, S. Gregorio, per dare una lezione esemplare a tutta la Comunità monastica, non solo continuò a lasciarlo nella scomunica, ma lo fece seppellire fuori del Cimitero comune, gettando nella sua fossa i tre scudi d'oro. Qualche tempo dopo, preso da compassione, il Santo chiamò l'economo del monastero e gli disse: «Il nostro confratello è tormentato dalle pene del Purgatorio: incomincia subito per lui la celebrazione di trenta SS. Messe, senza interromperla». Il monaco ubbidì; ma, per le troppe occupazioni, non pensò a contare i giorni. Una notte, gli apparve il monaco defunto e gli disse che se ne andava al Cielo, libero dalle sue pene. Si contò allora il numero delle SS. Messe celebrate in suo suffragio e si trovò che erano precisamente trenta. D'allora invalse l'uso di far celebrare trenta SS. Messe per i Defunti, dette appunto Gregoriane dal nome di S. Gregorio: uso che è tuttora in vigore nei monasteri benedettini e trappisti e che Dio con molte rivelazioni ha fatto conoscere essergli molto gradito (Dialoghi, IV, 10). Si può qui rispondere ad una critica facile a sentirsi: «Vedi, si dice, basta avere del denaro e te la cavi anche nell'altra vita. Certa gente fa di qua ciò che vuole e poi, con la celebrazione di Messe, si compra anche il Paradiso». Sentite cosa risponde un'Anima del Purgatorio: «Delle preghiere della terra, in Purgatorio si riceve solo quel tanto che Dio vuole che ciascun'anima riceva secondo le disposizioni meritate. E’ un nuovo dolore aggiunto agli altri per queste povere Anime: il vedere cioè che le preghiere che si fanno per la loro liberazione, vengono applicate a chi ne è più degno. «Il sollievo di ciascun'anima dalle pene è proporzionato al suo merito. Le une ricevono di più, le altre di meno. «La Madre I. non ha avuto alcun beneficio dalle SS. Messe fatte celebrare in suo suffragio. Le religiose non hanno alcun diritto di disporre dei loro beni: ciò è contro la Povertà». (Manoscritto del Purgatorio).</p>
<p>25 NOVEMBRE. L'ATTO EROICO DI CARITÀ / Consiste nell'offrire, a favore delle Anime del Purgatorio, il valore espiatorio di tutte le nostre opere buone e anche i suffragi che potremo avere dopo morte. In ogni nostra opera buona (preghiera, azione o sacrificio) vi è una parte meritoria (aumento di santità), una parte impetratoria (diritto agli aiuti divini) e una parte soddisfattoria (riduzione della pena dovuta per i peccati). Con «l'Atto eroico di carità», si rinuncia esclusivamente alla parte soddisfattoria delle nostre opere buone, rimettendoci (per quanto riguarda le nostre pene in questa vita o nel Purgatorio), alla misericordia divina. E’ facile comprendere che con tale offerta tutta la nostra vita acquista un grande aumento di perfezione e di merito che sono appunto proporzionati alla carità e al disinteresse di chi opera. Chi perciò compie questa carità verso le Anime del Purgatorio con purezza e rettitudine di intenzione, andrà esente dalle pene di purificazione nell'altra vita, o almeno se le troverà molto ridotte. E’ vero: con «l'Atto eroico» si rinuncia alla possibilità di soccorrere noi e le Anime dei nostri cari Defunti; dobbiamo tuttavia credere che la Mamma celeste, alla quale sta molto a cuore la liberazione di quelle Anime, provvederà lei stessa a noi e ai nostri Cari, e, con tanta più larghezza, che non sapremmo fare noi. Per questo, la Chiesa, non solo ha approvato «l'Atto eroico di carità verso i Defunti», ma l'ha arricchito di molte indulgenze e privilegi. Esso è stato largamente praticato dai Santi, tra i quali, S. Gertrude, S. Caterina da Siena, S. Teresa e S. Margherita Maria, dai Padri Gesuiti e da intere Congregazioni religiose, sorte per suffragare le Anime purganti. La Vergine Santa l'ha chiesto espressamente ad alcuni dei suoi devoti; chi lo pratica si rende caro a Dio ed è favorito di grandi grazie per la intercessione delle Anime beneficate. «L'Atto eroico di carità» può formularsi così: O mio Dio, per la tua maggior gloria, per aumentare in Cielo il numero dei tuoi adoratori: in unione ai meriti di Gesù e di Maria, io Ti offro, a favore delle Anime sante del Purgatorio, la parte soddisfattoria di tutte le opere buone che io farò nella mia vita e tutti i suffragi che potrò avere dopo la morte; il tutto io depongo, perché ne faccia l'applicazione a suo beneplacito, nelle mani della SS.ma Vergine, Madre di misericordia e Regina del Purgatorio. Amen. Chi è schiavo di Maria, non ha bisogno di fare questo Atto eroico, perché esso è già compreso nella Consacrazione alla Madonna, con la quale tutto le è stato affidato. L'Atto eroico si può anche fare per un tempo limitato (una settimana, un mese, un anno...) e si può anche revocare a piacimento. Non deve perciò creare nessuna ansietà in chi lo compie.</p>
<p>26 NOVEMBRE. L'ANIMA LIBERATA! / «L'entrata in Cielo di una povera Anima del Purgatorio è cosa indicibilmente bella! Così bella che non si può contemplare senza lacrime. «Quanto più un'Anima diventa povera, tanto più si avvicina alla luce divina. Quando il suo involucro si spezza, allora l'Anima viene come inghiottita dalla luce di Dio: diviene essa stessa come una piccola luce nella luce divina, minuscola scintilla nella luce divina. «E la piccola vita diviene interamente la sua vita, la piccola luce diviene interamente la sua luce. In questa luce eterna, in questa eterna pace, è immessa allora la piccola Anima. «E l'amplesso di un amore infinitamente tenero, meravigliosa festa di riconciliazione e di liberazione. Oh, il grazie dell'Anima al suo Liberatore, il grazie per la sua Passione e la sua Morte e per il suo Sangue prezioso, quanto è commovente! «Il Salvatore e l'Anima, ambedue così beati, ora che si posseggono pienamente l'un l'altro! Il Cielo è a tal punto meraviglioso, che perfino chi è puro, non è puro abbastanza per entrarvi... «Questa Patria beata è così pura e bella, che davvero dev'esserci una speciale purificazione, perché l'Anima divenga capace della sua maestà. «Se noi potessimo penetrare nel Cielo con il nostro involucro di amor proprio, non potremmo essere beati: non ci accorgeremmo neppure di essere in Cielo...» (Il Mistero del Purgatorio). Sono in Cielo! «Se mi ami, non piangere! Se conoscessi il mistero immenso dove ora io vivo; se potessi vedere e sentire quello che io sento e vedo in questi orizzonti senza fine e in questa luce che tutto investe e penetra, non piangeresti, se mi ami! «Sono ormai assorbito dall'incanto di Dio, dalle sue espressioni di sconfinata bellezza. Le cose di un tempo sono così piccole e meschine al confronto! «Mi è rimasto l'affetto per te, una tenerezza che non hai mai conosciuto! Ci siamo amati e conosciuti nel tempo: ma tutto era allora così fugace e limitato! «Io vivo nella serena e gioiosa attesa del tuo arrivo fra noi: tu pensami così; nelle tue battaglie, pensa a questa meravigliosa casa, dove non esiste la morte, e dove ci disseteremo insieme, nel trasporto più puro ed intenso, alla fontana inestinguibile della gioia e dell'amore! «Non piangere più, se veramente mi ami!» (G. Perico, S.J.). «Convertire un peccatore o liberare un'Anima dal Purgatorio è un bene infinito: certo più grande che creare il cielo e la terra, perché si dà a un'Anima il possesso di Dio» (S. Luigi M. di Montfort).. «Gesù prese per mano la fanciulla e la chiamò: "Fanciulla, alzati"... Lo spirito tornò in lei e nello stesso istante si alzò» (Lc 8,54).</p>
<p>27 NOVEMBRE. LA COMUNIONE DEI SANTI / La Chiesa di Cristo forma una immensa famiglia, composta di tre parti: la prima è la Chiesa trionfante, costituita dagli Angeli e dai Santi, già beati nel Cielo; la seconda è la Chiesa militante: siamo noi viventi sulla terra, in lotta contro i nemici dell'anima (il demonio, il mondo e le passioni), per poterci riunire ai fratelli del Cielo, nella felicità di Dio; la terza è la Chiesa purgante: sono le anime che hanno lasciato la terra e, a causa delle loro imperfezioni e delle colpe non sufficientemente espiate, si trovano nel Purgatorio, in attesa di salire al Cielo: Pur essendo molti, siamo un corpo solo. Un solo corpo, un solo spirito, come una sola è la speranza alla quale siete stati chiamati (1 Cor 10,17; Ef 4,4.5). Com'è bello pensare a questa comunione divina tra noi, i Beati del Cielo e le Anime purganti! Comunione che ci fa partecipi di tutti i beni spirituali, costituiti dalla santità di Cristo (sorgente di tutta la vita divina), dai Sacramenti, dal S. Sacrificio della Messa, dai meriti della S. Vergine e dei Santi, e dalle preghiere e opere buone di tutti i fedeli. E’ detta Comunione dei Santi, perché di essa godono soltanto coloro che sono uniti a Cristo, come tralci alla vite (Gv 15,5); sono perciò esclusi i dannati dell'Inferno e quanti volontariamente sono fuori della Chiesa di Cristo. Mentre noi che ci troviamo nelle amarezze della vita, ci rallegriamo della felicità dei Beati del Cielo e compatiamo le Anime afflitte del Purgatorio, da parte loro i Beati del Cielo guardano a noi e a quelli che soffrono in Purgatorio con fraterna tenerezza, rivolgendo a Dio le loro suppliche per ottenercene l'aiuto a conseguire quanto già essi posseggono. Le Anime del Purgatorio, benché non possano meritare per se stesse, offrono a Dio la loro potente intercessione, mosse dalla più viva riconoscenza, per quanti le aiutano a liberarsi dalle loro terribili pene, facendo discendere sulla terra i doni della Bontà e clemenza divina. Grandissimi sono i favori che la loro preghiera ottiene a quanti le amano e pregano per la loro felicità celeste alla quale aspirano con desiderio immenso. E’ infatti diffusa convinzione del popolo cristiano che una delle vie più facili, per ottenere grazie da Dio, sia aiutare le Anime del Purgatorio. Un esempio fra tanti. Il professor Parrini, uomo di grande merito, faceva parte della massoneria e si era impegnato con testamento a non ricevere gli ultimi Sacramenti e a farsi seppellire civilmente. Ammalatosi gravemente, fece chiamare il sacerdote della parrocchia e davanti a testimoni ritrattò la sua adesione alla setta e tutti i suoi scritti contro la Chiesa. Egli stesso manifestò la ragione del suo cambiamento: non aveva mai lasciato di recitare ogni giorno un De profundis per i morti e un'Ave Maria alla Vegine, come gli aveva insegnato sua madre.</p>
<p>28 NOVEMBRE. IL PURGATORIO CI INSEGNA! / Un 'anima religiosa, entrando in cielo, confidava a Suor Joséfa Menéndez: «Come si vedono diversamente le cose terrene, quando si passa all'eternità! «La terra e tutto ciò che contiene sono poca cosa...; tuttavia quanto è amata!... «Ah, la vita, per lunga che sia, è nulla in paragone dell'eternità! Se si sapesse ciò che è un istante solo passato in Purgatorio e come l'Anima si strugge e si consuma per il desiderio di vedere Nostro Signore!». Da «Il Manoscritto del Purgatorio»: «Essendo ancora sulla terra, voi non potete comprendere quel che il Buon Dio esige da un'Anima che espia le sue colpe nel Purgatorio... Chi può comprendere la purezza che Egli richiede da un'Anima, prima di ammetterla alla partecipazione della sua felicità eterna? Oh, se si sapesse, se si riflettesse a tutto questo mentre si sta sulla terra, quale vita si condurrebbe! «Esaminate seriamente quanti peccati veniali commette ogni giorno una persona negligente, poco sollecita della sua salvezza eterna, tutta dedita alle cose della terra... Quanti minuti consacra essa al Buon Dio? Vi pensa almeno con attenta considerazione? «Ed ecco delle vite pressoché nulle che bisogna ricominciare nella espiazione, vite senza amor di Dio, senza purità di intenzione. L'Anima che deve vivere di Dio, non ha vissuto per Lui; bisogna dunque che ricominci la sua vita; e questo tra sofferenze inaudite! «Sulla terra essa non ha approfittato della misericordia divina: era schiava del suo corpo. Una volta giunta nel luogo della purificazione, deve soddisfare fino all'ultimo centesimo e riacquistare il suo primitivo splendore». Da «Il Mistero del Purgatorio»: «Le povere Anime del Purgatorio! Io le considero e scruto i loro dolori ed i loro pensieri: Esse hanno un indescrivibile pentimento per ogni attimo sciupato della loro vita. Vorrebbero con grida richiamare indietro ognuno di quegli attimi e riempirli di Dio. Sono affamate di quella fame di grazia di cui avrebbero dovuto sentire la fame durante la vita. «Il tempo ha un'importanza particolare, specie per i consacrati a Dio. Ci sono tante cose inutili nella vita: sono tutti vuoti destinati al Purgatorio; tutti buchi che devono essere rattoppati nell'eternità. «Nemmeno del nostro stesso tempo siamo noi a disporre. Dio ce l'ha dato perché lo colmiamo di intenzioni sante; ce l'ha dato quasi fosse una coppa da colmare, dicendoci: "Va', attingi alla fonte della vita eterna, poi torna da Me e riportala colma"».</p>
<p>29 NOVEMBRE. PRESERVIAMOCI DAL PURGATORIO! / Da quanto è stato ricordato sulle sofferenze delle Anime del Purgatorio e sulla necessità che esse hanno dei nostri suffragi, cosa pensare dei Funerali civili, dove la Croce che ci ha redenti viene sostituita con una bandiera, i Canti sacri da una banda che suona, le Preghiere dal chiacchierio, a volte spavaldo, degli accompagnatori?... E c'è da aggiungere che normalmente sono proprio quelle le Anime più bisognose della misericordia divina... E cosa dire dei Funerali pomposi, delle ricche tombe, dei discorsi che celebrano virtù forse mai esistite?... S. Agostino risponde che queste esteriorità servono a consolare i vivi e non a dare sollievo ai morti, i quali avrebbero più bisogno di preghiere e di opere buone. E come se ad un affamato offrissimo fiori e parole invece che pane. Sappiamo che sono i peccati a causare le pene terribili del Purgatorio. Dovremmo perciò avere tanta carità verso noi stessi e verso quanti amiamo, aiutandoci vicendevolmente a evitarli. Un altro grande aiuto dobbiamo saper dare a noi e agli altri: la Comunione come Viatico e l'Olio degli infermi. Liberiamoci per tempo dalla superstizione che questi Sacramenti, istituti da Gesù Cristo per donarci sollievo nella malattia e aiuto di grazia, abbrevino la vita della terra... Quale fortuna per un'Anima poter compiere il suo cammino verso l'eternità in compagnia di Gesù, ricevuto nella S. Comunione, e purificata dalla Indulgenza plenaria che la Chiesa concede agli infermi! Quanto Purgatorio di meno, se sappiamo approfittare di questi aiuti divini! E dunque saggezza e carità grande abbreviare a noi e agli altri la dolorosa purificazione dell'altra vita. Poiché sappiamo che la misura della santità raggiunta in questa vita ci faciliterà l'ingresso nella felicità del Paradiso e ce lo renderà più glorioso, aiutiamoci fraternamente a correggere i nostri difetti, a praticare le virtù cristiane e soprattutto a crescere nel prefetto amore di Dio e del prossimo: Figlioli, non amiamo a parole, né con la lingua, ma coi fatti e nella verità (1 Gv 3,18); e Beati quelli che hanno fame e sete della giustizia, perché saranno saziati (Mt 5,6).</p>
<p>30 NOVEMBRE. LA MADONNA E IL PURGATORIO / Concludiamo con Lei! Per imparare ad amarla di più e a dimostrarle il nostro amore con una devozione più sentita alle Anime sante del Purgatorio. La Mamma celeste le ama tanto. Sono le Anime dei suoi figli. Per esse ha visto cadere dalla Croce il Sangue di Gesù e vi ha unito le sue lacrime. Ora che Ella vede queste Anime nella più grande sofferenza, come potrebbe restare insensibile al loro dolore? Conosce pure l'immensa felicità che le attende nel Cielo: e quanto desidera loro affrettarla! Deve però rispettare i diritti della giustizia divina. Con tutta la sua tenerezza materna, Ella veglia perciò sul loro dolore, come veglia sul nostro: e con ogni mezzo possibile al suo cuore, procura di soccorrerle. Quanta gioia noi le diamo e quanto ci rendiamo a Lei cari, aiutandola con i nostri suffragi a compiere la sua opera di materna misericordia verso di esse! S. Bernardino da Siena dice che la divina Madre scende Ella stessa in quelle fiamme per temperarne l'ardore e per consolare le povere Anime che vi si trovano; vi manda i suoi Angeli e si avvale di tutta la sua autorità presso il Trono di Dio per intercedere in loro favore. Sentiamo la testimonianza di una di esse. (Marzo 1874): «Sono nel secondo Purgatorio dal giorno dell'Annunciazione della Santa Vergine. Quel giorno, anche ho visto per la prima volta la Santa Vergine, poiché nel primo non la si vede. La visione di Lei ci infonde coraggio; inoltre questa Buona Mamma ci parla del Cielo. Durante il tempo che la vediamo, le nostre sofferenze sembra che si attenuino». (15 agosto 1875): «Abbiamo visto la Santa Vergine. Ella è risalita al Cielo con molte anime. Io però sono rimasta» (Il Manoscritto del Purgatorio). Noi sappiamo che nel Purgatorio si compie quella purificazione dell'anima che non è stata fatta qui sulla terra. Fortunate le anime che lo sanno evitare con la rinuncia totale a se stesse per amore di Dio! Questo vorrebbe la Divina Madre della Grazia per ciascuno di noi; per questo ci sollecita e ci aiuta a compiere la nostra purificazione. Ce lo dicono i Santi. Ascoltiamo le loro testimonianze. S. Bonaventura: «La Madonna purga e libera i santi dalla radice dei peccati, dal commettere i peccati e dalle concupiscenze che spingono al peccato». S. Veronica Giuliani: «Stàccati, le disse la Vergine, da tutto e levalo da te; adoprati a levare tutto l'imperfetto. Io sarò tua guida e tua maestra». «Non abbiamo portato nulla in questo mondo e nulla possiamo portarne via» (1 Tm 6,7). Porteremo in Cielo soltanto l'amore di cui abbiamo saputo saturare la nostra anima: amore a Dio, amore alla Divina Madre, amore ai fratelli. Se noi avremo amato molto in questa vita la Vergine Santa, questo amore che ci unisce a Lei sulla terra, ci unirà ancora a Lei nell'altra vita. Nel Purgatorio, se dovremo andarci. Ed allora non ci sarà da temere, perché come Ella ha addolcito le nostre pene quaggiù, continuerà ad addolcircele anche Là. Come Ella è stata la nostra più dolce gioia sulla terra, lo sarà ancora in quella purificazione dolorosa per esserlo per sempre nel Cielo. «Oh! quant'è felice chi ha dato tutto a Maria, e a Maria si affida e si abbandona in tutto e per tutto! Egli è tutto di Maria e Maria è tutta sua. Egli può dire arditamente con il Discepolo prediletto: L'ho presa per ogni mio bene; o con Gesù: Tue sono tutte le cose mie e mie tutte le tue!» (Trattato della vera devozione, n. 179).</p>

<div><p>PRIMO GIORNO</p><p>Nel nome del Padre e del Figlio e dello Spirito Santo. Amen.<br> O Dio, vieni a salvarmi. Signore, vieni presto in mio aiuto. Gloria al Padre.<br> Il Messia, fedele alle sue promesse<br> San Paolo, nella sua predicazione, afferma decisamente: "Dalla discendenza di lui (Davide), secondo la promessa, Dio trasse per Israele un Salvatore, Gesù." (Atti 13,23) Il primo giorno dopo il sabato, alcune donne, si recarono alla tomba ove era stato deposto il corpo di Gesù. La pietra sigillata, che chiudeva il sepolcro, era stata rimossa e il corpo del Signore Gesù non fu trovato. Due uomini apparvero loro e dissero: "Perché cercate tra i morti Colui che è vivo? Non è qui, è risuscitato. Ricordatevi come vi parlò quando era ancora in Galilea, dicendo che bisognava che il Figlio dell'Uomo fosse consegnato in mano ai peccatori, che fosse crocifisso e risuscitasse il terzo giorno." (cfr Lc. 24,1-8) <br> Il pio israelita sa che Dio mantiene sempre le sue promesse; i salmi evidenziano bene la giustizia di Dio: "... la tua giustizia, Dio, è alta come il cielo". (SaL 71,19) "... Giustizia e diritto sono la base del tuo trono, grazia e fedeltà precedono il tuo volto" (SaI. 89,15). La giustizia di Dio si identifica con la fedeltà di Dio alle sue promesse, cioè a Se Stesso: "La tua fedeltà dura per ogni generazione" (Sal 119,90). "La fedeltà del Signore dura in eterno" (Sal. 117,2). <br> "Ed ecco in quello stesso giorno due di loro erano in cammino per un villaggio distante circa sette miglia da Gerusalemme, di nome Emmaus, e con-versavano di tutto quello che era accaduto. Mentre discorrevano e discutevano insieme, Gesù in persona si accostò e camminava con loro. Ma i loro occhi erano incapaci di riconoscerlo. Ed Egli disse loro: 'Che sono questi discorsi che state facendo fra voi durante il cammino?'. Si fermarono, col volto triste; uno di loro, di nome Clèopa, gli disse: 'Tu solo sei così forestiero in Gerusalemme da non sapere ciò che vi è accaduto in questi giorni?'. Domandò: 'Che cosa?'. Gli risposero: 'Tutto ciò che riguarda Gesù Nazareno, che fu profeta potente in opere e in parole, davanti a Dio e a tutto il popolo; come i sommi sacerdoti e i nostri capi lo hanno consegnato per farlo condannare a morte e poi l'hanno crocifisso. Noi speravamo che fosse lui a liberare Israele; con tutto ciò son passati tre giorni da quando queste cose sono accadute' (.). Ed egli disse loro: 'Sciocchi e tardi di cuore nel credere alla parola dei profeti! Non bisognava che il Cristo sopportasse queste sofferenze per entrare nella sua gloria?'. E cominciando da Mosè e da tutti i profeti spiegò loro in tutte le Scritture ciò che si riferiva a lui". (Lc. 24,13-21; 25-27) <br> L'ignoranza delle Sacre Scritture, è ignoranza di Cristo, come affermava San Girolamo; anche l'incredulità verso gli agiografi, naturalmente, è causa d'incredulità in Cristo, come afferma, Gesù: "...se credeste a Mosè, credereste anche a me; perché di me egli ha scritto. Ma se non credete ai suoi scritti, come potrete credere alle mie parole?" (Gv. 5,46-47) <br> Nel capitolo terzo del libro della Genesi è annunciato il protovangelo, cioè la vittoria dei figli di Dio contro le forze del male, simboleggiate dal serpente: "Allora il Signore Dio disse al serpente: '...Io porrò inimicizia tra te e la Donna, tra la tua stirpe e la sua stirpe: questa ti schiaccerà la testa e tu le insidierai il calcagno"' (Gn 3,14.15). La parola di Dio è parola creatrice: "...perché egli parla e tutto è fatto, comanda e tutto esiste". (Sal 33,9) Il futuro è già presente nella parola di Dio, che è l'Eterno presente. Nei libri dell'Antico Testamento è scritto: "Io sono il Signore, non cambio". (Mt. 3,6) "Lo giuro su me stesso, dalla mia bocca esce la verità, una parola irrevocabile..." (Is. 45,23) Gesù si è manifestato e definito come "la via, la Verità e la Vita" (Gv. 14,6). Anche la verità, come la giustizia di Dio, va intesa come fedeltà di Dio alle sue promesse. Gesù proclamando l'uguaglianza della sua natura con quella dell'Eterno Padre: "Chi ha visto me ha visto il Padre" (Gv. 14,9); "Io e il Padre siamo una cosa sola" (Gv. 10,30), può anche affermare: "Il cielo e la terra passeranno, ma le mie parole non passeranno(Mt. 24,35) <br> Venti secoli di cristianesimo sono una prova tangibile della fedeltà di Gesù Cristo alle sue promesse. Uomini, donne e bambini di ogni condizione, di ogni tempo, hanno sperimentato l'efficacia immutabile della parola viva del Dio Vivente, parola che non può cambiare né perdere di potenza col trascorrere dei millenni: "Se rimanete fedeli alla mia parola (dice Gesù), sarete davvero miei discepoli; conoscerete la verità e la verità vi farà liberi". (Gv. 8,31) Siamo tutti invitati a non chiudere gli occhi e le orecchie, ma a guardare bene e ad ascoltare attentamente gli interventi di Dio, per non essere qualificati "sciocchi e tardi di cuore" da Colui che è la Sapienza in persona, Gesù-Dio. Quante promesse, Gesù, ci ha fatto! Ha voluto che fossero messe in iscritto: un vero testamento che ha lasciato per ogni creatura umana! Non c'è posto per equivoci, lo scritto compromette, può essere contestato se non risponde al vero! "Se vuoi entrare nella vita, osserva i comandamenti". (Mt. 19,17) "Qualunque cosa chiederete nel nome mio, la farò, perché il Padre sia glorificato nel Figlio". (Gv. 14,13) "Chiedete e vi sarà dato; cercate e troverete; bussate e vi sarà aperto; perché chiunque chiede riceve, e chi cerca trova e a chi bussa sarà aperto" (Mt. 7,7-8). Annotiamo a nostro credito tutte le promesse di Gesù-Dio contenute nel Santo Vangelo e poniamo le condizioni legittime per riceverne i benefici. <br> Nel libro della Genesi viene evidenziata l'opera creatrice di Dio e il rapporto, familiare, esistente tra il Creatore ed il primo uomo creato. Stupisce la condiscendenza dell'Onnipotente verso la creatura, voluta a sua immagine e somiglianza, come stupisce la semplicità dell'atteggiamento filiale della creatura con il Padre. Dio ci ha creati perché desidera che siamo suoi figli e, come tali, nel rispetto della libertà che ci ha dato, desidera intrattenersi con noi, manifestarci i suoi progetti e coinvolgerci attivamente nell'opera della sua creazione; per questo ci chiede di collaborare con lui e ci rivela i suoi decreti eterni ed insindacabili. Sempre nel capitolo terzo del libro della Genesi, leggiamo che la prima coppia umana, prevaricò e sperimentò la morte, preannunciata in caso di trasgressione del comando divino di vita, e divenne causa di morte anche per i loro discendenti. Adamo ed Eva, dopo la colpa, cercano di nascondersi da Dio; hanno paura di Dio, non lo sentono più come loro Padre ed amico. mio creatore, mi inviti ad avvicinarmi a Te, senza paura, con fiducia e confidenza, perché la Tua benevolenza nei miei confronti non è mutata. La Sacra Bibbia, come ci ricordano i Santi Padri della Chiesa, contiene le lettere che Tu, Padre, mi hai scritto, per dimostrarmi che sei sempre lo stesso: ineffabile, infinito, eterno ed onnipotente Amore Misericordioso, che non vuole la morte del peccatore, ma che ritorni, lasciandosi curare e ricreare da Te, per vivere, eternamente, nella Tua santa amicizia. Come lodare e ringraziare la Santissima Trinità per l'opera di recupero, salvezza e ricostruzione dell'uomo, prima annunciata e poi realizzata con l'Incarnazione, Passione, Morte e Risurrezione dell'Uomo-Dio, Gesù Cristo?<br> Signore Gesù Cristo, vero Dio e vero uomo, verità infallibile ed eterna, fedeltà vivente del Dio Vivente, che sei nato e sei venuto nel mondo per rendere testimonianza alla verità, illumina le nostre menti. Donaci l'intelligenza delle Sacre Scritture affinché siamo da Te confermati, sempre più, della fede nella Tua natura divina e nelle Tue promesse. Estingui in noi il desiderio dell'effimero ed aumenta in noi la fame e la sete di giustizia che Tu solo puoi soddisfare. La Tua fedeltà, incontestabile, mi attira a fidarmi pienamente di Te e ad affidarmi totalmente a Te. Gesù confido in Te, voglio essere come Tu mi vuoi, convertirmi totalmente a Te. O Gesù mi abbandono in Te; a tutte le necessità mie e dell'umanità pensa Tu, che tutto sai e puoi. Te lo chiedo nel Tuo nome, in virtù delle Tue sante piaghe e per i dolori ed i meriti della Sempre Vergine Maria, Tua Madre, e di San Giuseppe, suo sposo giusto ed angelico. Io credo in Te, mio Dio, sono nelle Tue mani. Santa Maria, Madre di Dio, e San Giuseppe, custode della Sacra Famiglia, mi affido anche a voi, ora e per sempre. Amen.</p></div>
<div><p>SECONDO GIORNO</p><p>Nel nome del Padre e del Figlio e dello Spirito Santo. Amen.<br> O Dio, vieni a salvarmi. Signore, vieni presto in mio aiuto. Gloria al Padre.<br> Il Messia, atteso dai Patriarchi.<br> Nel libro della Genesi, al cap. 12, emerge, imponente, la persona di Abram, nostro Padre nella fede. "Il Signore disse ad Abram: 'Vattene dal tuo paese, dalla tua patria e dalla casa di tuo padre, verso il paese che io ti indicherò " (Gn. 12,1). Abram riceve dal Signore la promessa di benedizione: Abram sarà il capostipite di "un grande popolo" "una nazione grande e potente" e in lui si diranno benedette tutte le nazioni della terra" (cfr Gv. 12,2; 18,18 ). <br> Dopo avere superato la grande prova, il sacrificio del figlio Isacco, Dio confermò le sue benedizioni ad Abramo: "Giuro per me stesso, oracolo del Signore: perché tu hai fatto questo e non mi hai rifiutato tuo figlio, il tuo unico figlio, io ti benedirò con ogni benedizione e renderò molto numerosa la tua discendenza, come le stelle del cielo e come la sabbia che è sul lido del mare; la tua discendenza si impadronirà delle città dei nemici. Saranno benedette per la tua discendenza tutte le nazioni della terra, perché tu hai obbedito alla mia voce" (Gn. 22. 16-18). <br> Abramo è grande perché ha obbedito alla voce di Dio. Ascoltando e mettendo in pratica la parola di Dio, Abramo è diventato causa di benedizioni divine per sé e per tutto il genere umano. L'uomo che consapevolmente chiude le orecchie alla voce di Dio è come morto, inerte, non avendo comunicazione con la fonte della vita; è come inesistente anche per l'umanità. Al battesimo di Gesù, nel fiume Giordano, e sul monte Tabor, risuona nell'aria una voce che indica, in Gesù, Colui che deve essere ascoltato: "Questi è il Figlio mio prediletto, nel quale mi sono compiaciuto" (Mt.3,17). "Questi è il Figlio mio prediletto, nel quale mi sono compiaciuto. Ascoltatelo" (Mt 17,5). Gesù evidenzia la necessità vitale, per ogni creatura umana, di ascoltare e mettere in pratica le sue parole: "Gesù allora disse a quei giudei che avevano creduto in Lui: 'Se rimanete fedeli alla mia parola, sarete davvero miei discepoli; conoscerete la verità e la verità vi farà liberi' (..) 'In verità, in verità vi dico: se uno osserva la mia parola, non vedrà mai la morte'. Gli dissero i giudei: '...Abramo è morto, come anche i profeti, e tu dici: Chi osserva la mia parola non conoscerà mai la morte. Sei tu più grande del nostro Padre Abramo, che è morto? Anche i profeti sono morti...'. Rispose Gesù: 'Se io glorificassi me stesso, la mia gloria non sarebbe nulla; chi mi glorifica è il Padre mio, del quale voi dite: E 'nostro Dio! ... Abramo, vostro padre, esultò nella speranza di vedere il mio giorno; lo vide e se ne rallegrò... in verità, in verità vi dico: Prima che Abramo fosse, Io sono"' (Gv. 8,31.51-54.58). <br> L’evangelista Matteo all'inizio del suo Vangelo, evidenzia che il Messia atteso è discendente di Abramo, nella linea davidica: "Genealogia di Gesù Cristo figlio di Davide, figlio di Abramo" (Mt. 1,1): ma è Dio che opera direttamente il concepimento del Messia, nel seno immacolato della vergine d'israele: "Lo Spirito Santo scenderà su di te, su te stenderà la sua ombra la potenza dell'Altissimo. Colui che nascerà sarà dunque Santo e chiamato Figlio di Dio "Il Signore Dio gli darà il trono di Davide suo Padre e regnerà per sempre sulla casa di Giacobbe e il suo regno non avrà fine" (Lc. 1,35.32-33). <br> L 'Arcangelo San Gabriele conferma, nell'annunciazione a Maria Santissima, le promesse messianiche manifestate nella benedizione di Giacobbe a Giuda: "Non sarà tolto lo scettro da Giuda né il bastone del comando tra i suoi piedi, finché verrà colui al quale esso appartiene e a cui è dovuta l'obbedienza dei popoli" (Gn. 49,10). È confermata, anche, la promessa di benedizione che il Signore aveva concesso a Giacobbe, dopo essersi manifestato come "il Dio di Abramo e il Dio di Isacco ... saranno benedette per te e per la tua discendenza tutte le nazioni della terra" (Gn. 28,14). VI. La prima creatura che riconosce la fonte di ogni benedizione, nel figlio della Sempre Vergine Maria, è sua cugina Elisabetta: "Benedetta tu fra le donne, e benedetto il frutto del tuo grembo! A che debbo che la madre del mio Signore venga a me? (Lc.1,42-43). La Madre di Dio disse: "L'anima mia magnifica il Signore e il mio spirito esulta in Dio, mio salvatore, Ha soccorso Israele, suo servo, ricordandosi della sua misericordia, come aveva promesso ai nostri Padri, ad Abramo e alla sua discendenza, per sempre (Le. 1,46.54-55). <br> La conoscenza di Dio e dei misteri di Dio non è mai il risultato di studi di laboratorio o di elucubrazioni filosofiche; Colui che è, l'incomprensibile, si rivela sempre e solo se vuole, quando vuole, come vuole e a chi vuole: "Essendo giunto Gesù nella regione di Cesarea di Filippo, chiese ai suoi discepoli: 'La gente chi dice che sia il Figlio dell'Uomo?'. Risposero: Alcuni Giovanni il Battista, altri Elia, altri Geremia o qualcuno dei profeti'. Disse loro: 'Voi chi dite che io sia?'. Rispose Simon Pietro: 'Tu sei il Cristo, il Figlio del Dio vivente'. E Gesù: 'Beato te, Simone figlio di Giona, perché né la carne nè il sangue te l'hanno rivelato, ma il Padre mio che sta nei cieli"' (Mt. 16,13-17). <br> Dopo la sua risurrezione, Gesù conferma la sua regalità universale, secondo le promesse divine fatte ai Patriarchi: "Mi è stato dato ogni potere in cielo e in terra. Andate dunque e ammaestrate tutte le nazioni, battezzandole nel nome del Padre e del Figlio e dello Spirito Santo, insegnando loro ad osservare tutto ciò che vi ho comandato. Ecco, io sono. con voi tutti i giorni, fino alla fine del mondo" (Mt. 28,18-20). <br> E' meraviglioso constatare la concretizzazione positiva delle benedizioni divine elargite ai Patriarchi, anche a distanza di secoli. Il segno certo che una profezia è di origine divina è quando, questa, si realizza perfettamente. Chi è come Dio? Solo Dio può senza confusione ed errore vedere chiaramente tutto il passato e fissare lo sguardo sull'ultimo respiro che l'uomo avrà sulla terra. Dio lascia libero l'uomo di rendersi degno di benedizione o di maledizione: "Vedete, io pongo oggi davanti a voi una benedizione e una maledizione: la benedizione, se obbedite ai comandi del Signore vostro Dio, che oggi vi dò; la maledizione, se non obbedite ai comandi del Signore vostro Dio e se vi allontanate dalla via che oggi vi prescrivo, per seguire déi stranieri, che voi non avete conosciuti" (Dt. 11,26-28). voglio lodare e ringraziare Santissima Trinità, per mezzo del cuore immacolato di Maria, Madre di Dio, col suo stesso cantico di lode, per tutte le benedizioni che hai elargito ai tuoi eletti, a beneficio anche di tutta l'umanità e mia, in particolare. Tu, mio Creatore, mi hai dimostrato che ascoltarti e mettere in pratica la Tua parola è la vera vita; non c'è altra via per essere realizzati pienamente ed essere felici perfettamente nel tempo e nella eternità. Signore Gesù Cristo credo che Tu mi vuoi bene e sei venuto affinché abbiamo la vita e l 'abbiamo in abbondanza. Signore Gesù, aspetto da Te ogni bene e Ti attendo come Padre e Salvatore. <br> Signore Gesù Cristo, vero Dio e vero uomo, atteso dai Patriarchi e dagli uomini di buona volontà, che hai promesso di rimanere con noi tutti i giorni sino alla fine del mondo, sia fatta la Tua volontà. Resta con noi Signore, ora e sempre! Tutte le cose sono state fatte per mezzo di Te ed in vista di Te e senza di Te niente è stato fatto di tutto ciò che esiste. Regna nei nostri cuori poiché, senza di Te non c'è alcun bene. Gesù confido in Te, voglio essere come Tu mi vuoi, convertimi totalmente a Te. O Gesù mi abbandono in Te; a tutte le necessità mie e dell'umanità pensa Tu, che tutto sai e puoi. Te lo chiedo nel Tuo nome, in virtù delle Tue sante piaghe e per i dolori ed i meriti della Sempre Vergine Maria, Tua Madre, e di San Giuseppe, suo sposo giusto ed angelico. Io credo in Te, mio Dio, sono nelle Tue mani. Santa Maria, Madre di Dio, e San Giuseppe, custode della Sacra Famiglia, mi affido anche a voi, ora e per sempre. Amen.</p></div>
<div><p>TERZO GIORNO</p><p>Nel nome del Padre e del Figlio e dello Spirito Santo. Amen.<br> O Dio, vieni a salvarmi. Signore, vieni presto in mio aiuto. Gloria al Padre.<br> Il Messia, astro luminoso.<br> Nella Sacra Scrittura, leggiamo che Dio si è rivelato come "Colui che è", Dio altissimo, Dio onnipotente, il Santo, il Totalmente Altro, Uno ed unico, Colui che fa esistere, Dio che mi vede, Dio con noi, Spirito, Padre, Amore, Luce. L’apostolo ed evangelista San Giovanni evidenzia il termine che più manifesta la natura di Dio: "Dio è luce e in lui non ci sono tenebre" (1 Gv. 1,5). <br> Nel libro dei Numeri, Balaam, figlio di Beor, predice che "una stella spunta da Giacobbe e uno scettro sorge da Israele..." (Nm 24,17) Il profeta Isaia indica con precisione il luogo tenebroso che sarà illuminato dalla presenza del Messia: "In passato umiliò la terra di Zabulon e la terra di Neftali, ma in futuro renderà gloriosa la via del mare, oltre il Giordano e la curva di Goim. Il popolo che camminava nelle tenebre vide una grande luce; su coloro che abitavano in terra tenebrosa una luce rifulse" (Is. 8,23-9,1). <br> Dopo la nascita di San Giovanni Battista, il padre, San Zaccaria, pieno di Spirito Santo, profetò: "Benedetto il Signore Dio d'Israele, perché ha visitato e redento il suo popolo e ha suscitato per noi una salvezza potente nella casa di Davide, suo servo, come aveva promesso per bocca dei suoi santi profeti d'un tempo ... per cui verrà a visitarci dall'alto un sole che sorge per rischiarare quelli che stanno nelle tenebre e nell'ombra della morte..." (Lc. 1,68-70.78-79). <br> Alla nascita di Gesù, alcuni pastori di Betlemme sono avvolti da una luce: "C'erano in quella regione alcuni pastori che vegliavano di notte facendo la guardia al loro gregge. Un angelo del Signore si presentò davanti a loro e la gloria del Signore li avvolse di luce" (Lc. 28-9). I Magi, personaggi provenienti dal mondo orientale, sono guidati, nel loro pellegrinaggio, da una misteriosa stella. Giunti a Gerusalemme domandarono: "Dov'è il Re dei Giudei che è nato? Abbiamo visto sorgere la sua stella, e siamo venuti per adorarlo" (Mt. 22). "... ed ecco la stella, che avevano visto nel suo sorgere, li precedeva, finché giunse e si fermò sopra il luogo dove si trovava il bambino" (Mt. 2,9). Il Messia atteso da Israele è riconosciuto da un uomo giusto, Simeone, che prendendo fra le braccia il bambino Gesù, presentato al Tempio, secondo la legge di Mosé, benedisse Dio dicendo: "Ora lascia, o Signore, che il tuo servo vada in pace secondo la tua parola; perché i miei occhi han visto la tua salvezza, preparata da te davanti a tutti i popoli, luce per illuminare le genti e gloria del tuo popolo Israele" (cfr Lc. 22-32). <br> Nel suo prologo al Vangelo, San Giovanni, ribadisce la sua fede nella natura divina di Gesù: "In principio era il Verbo, e il Verbo era presso Dio e il Verbo era Dio. Egli era in principio presso Dio: tutto è stato fatto per mezzo di lui, e senza di lui niente è stato fatto di tutto ciò che esiste. In lui era la vita e la vita era la luce degli uomini; la luce splende nelle tenebre, ma le tenebre non l'hanno accolta... veniva nel mondo la luce vera, quella che illumina ogni uomo" (Gv. 1,1-5.9). VI. Gesù stesso si definisce "luce": "Io sono la luce del mondo; chi segue me, non camminerà nelle tenebre, ma avrà la luce della vita" (Gv. 8,12). Gesù prese con sé Pietro, Giacomo e Giovanni suo fratello e li condusse in disparte, su un alto monte e fu trasfigurato davanti a loro; il suo volto brillò come il sole e le sue vesti divennero candide come la luce (Mt. 17,1-2). Sul Calvario, nell'estrema agonia di Gesù, luce del mondo, alle tenebre interne che avvolgono le anime di coloro che lo hanno rifiutato, in contrapposizione alla sua nascita, in pieno giorno, le tenebre esteriori avvolgono Gerusalemme: "Era verso mezzogiorno, quando il sole si eclissò e si fece buio su tutta la terra fino alle tre del pomeriggio" (Lc. 23,44). <br> "Mentre (Saulo) era in viaggio e stava per avvicinarsi a Damasco, all'improvviso lo avvolse una luce dal cielo e cadendo a terra udì una voce che gli diceva: 'Saulo, Saulo, perché mi perseguiti? 'Rispose: 'Chi sei, o Signore?'. E la voce: 'Io sono Gesù, che tu perseguiti!"' (Atti 9, 3-5). Nell'epilogo dell'Apocalisse è scritto: "Io, Gesù, ho mandato il mio angelo, per testimoniare a voi queste cose riguardo alle chiese. Io sono la radice della stirpe di Davide, la stella radiosa del mattino" (Ap. 22-16). Come a Nicodemo, Gesù ripete ad ogni persona: "... come Mosè innalzò il serpente nel deserto, così bisogna che sia innalzato il Figlio dell'Uomo, perché chiunque crede in lui abbia la vita eterna. Dio infatti ha tanto amato il mondo da dare il suo Figlio unigenito, perché chiunque crede in lui non muoia, ma abbia la vita eterna. Dio non ha mandato il Figlio nel mondo per giudicare il mondo, ma perché il mondo si salvi per mezzo di lui. Chi crede in lui non è condannato; ma chi non crede è già stato condannato, perché non ha creduto nel nome dell'unigenito Figlio di Dio. E il giudizio è questo: la luce è venuta nel mondo, ma gli uomini hanno preferito le tenebre alla luce, perché le loro opere erano malvage. Chiunque infatti fa il male, odia la luce e non viene alla luce perché non siano svelate le sue opere. Ma chi opera la verità viene alla luce, perché appaia chiaramente che le sue opere sono state fatte in Dio" (Gv. 3,14-21). Questo è il futuro eterno di coloro che saranno annoverati tra i figli di Dio: "(Gli eletti vedranno la faccia del Signore) e porteranno il suo nome sulla fronte. Non vi sarà più notte e non avranno più bisogno di luce di lampada, né di luce di sole, perché il Signore Dio li illuminerà e regneranno nei secoli dei secoli" (Cfr Ap. 2Z3-5). <br> Siamo stati creati per vivere in eterno nella luce. Gli occhi ci sono stati donati per contemplare la luce vera ed inestinguibile: la luce infinita ed eterna della Santissima Trinità; vedere Gesù Cristo, in cui abita corporalmente tutta la pienezza della divinità, e la luce emanante da tutti gli eletti, fusi per sempre con l'eterna luce. I Santi Apostoli di Gesù furono definiti da lui, luce del mondo, perché avevano accolto in loro Colui che è la luce vera. Signore Gesù Tu desideri che Ti accogliamo per essere, fin da ora, persone vive e luminose. Signore Gesù Tu non mi imponi la Tua luce come il sole non mi toglie la libertà di evitare i suoi raggi luminosi; ma come San Pietro anch'io Ti dico: Signore da chi andremo, dove andremo? Tu solo hai parole di vita eterna! Tu solo puoi darmi ciò che non finisce: Te stesso, e con Te ed in Te, ogni bene senza limiti.<br> Signore Gesù Cristo, vero Dio e vero uomo, luce del mondo, luce da Luce, chi segue Te non potrà mai conoscere le tenebre eterne, riservate a chi ti rifiuta irrevocabilmente. Non permettere che veniamo ingannati da false luci, da astri cadenti, ma guardando sempre Te, vivo astro luminoso, possiamo giungere infallibilmente alla meta, il Tuo cielo, ove con l'Eterno Padre vivi e regni nei secoli, per sempre. Gesù confido in Te, voglio essere come Tu mi vuoi, convertimi totalmente a Te. O Gesù mi abbandono in Te; a tutte le necessità mie e dell'umanità pensa Tu, che tutto sai e puoi. Te lo chiedo nel Tuo nome, in virtù delle Tue sante piaghe e per i dolori ed i meriti della Sempre Vergine Maria, Tua Madre, e di San Giuseppe, suo sposo giusto ed angelico. Io credo in Te, mio Dio, sono nelle Tue mani. Santa Maria, Madre di Dio, e San Giuseppe, custode della Sacra Famiglia, mi affido anche a voi, ora e per sempre. Amen.</p></div>
<div><p>QUARTO GIORNO</p><p>Nel nome del Padre e del Figlio e dello Spirito Santo. Amen.<br> O Dio, vieni a salvarmi. Signore, vieni resto in mio aiuto. Gloria al Padre.<br> Il Messia, Figlio di Davide e principe della pace.<br> All'epoca dei re d'Israele viene messo in particolare rilievo il legame del Messia con la casa di Davide e la sua sovranità regia: "Quando i tuoi giorni saranno compiuti e tu giacerai con i tuoi padri, io assicurerò dopo di te la discendenza uscita dalle tue viscere, e renderò stabile il suo regno..." (2 Sam. 7,12). "Poiché un bambino è nato per noi, ci è stato dato un figlio. Sulle sue spalle è il segno della sovranità ed è chiamato: Consigliere ammirabile, Dio potente, Padre per sempre, Principe della pace; grande sarà il suo dominio e la pace non avrà fine sul trono di Davide e sul regno, che egli viene a consolidare e rafforzare con il diritto e la giustizia, ora e sempre; questo farà lo zelo del Signore degli eserciti" (Is. .9,5-6). "In quel giorno rialzerò la capanna di Davide, che è caduta; ne riparerò le brecce, ne rialzerò le rovine, la ricostruirò come ai tempi antichi ..." (Am. 9,11). Traspare l'origine divina del Messia nella profezia davidica: "Oracolo del Signore al mio Signore: siedi alla mia destra, finché io ponga i tuoi nemici a sgabello dei tuoi piedi " (Sal 110,1). <br> Gesù, in persona, vuole portare i suoi interlocutori alla considerazione dell'origine divina del Messia: "Trovandosi i farisei riuniti insieme, Gesù chiese loro: "Che ne pensate del Messia? Di chi è figlio?" Gli risposero: "Di Davide". Ed Egli a loro: "Come mai allora Davide, sotto ispirazione, lo chiama Signore, dicendo: "Ha detto il Signore al mio Signore: siedi alla mia destra, finché io non abbia posto i tuoi nemici sotto i tuoi piedi?". Se dunque Davide lo chiama Signore, come può essere suo figlio?" (Mt. 22, 41-45). Alla domanda esplicita dei giudei, circa la sua vera identità, Gesù risponde:. 'Allora i giudei gli si fecero attorno e gli dicevano: "Fino a quando terrai l'animo nostro sospeso? Se tu sei il Cristo, dillo a noi apertamente". Gesù rispose loro: "Ve l'ho detto e non credete; le opere che io compio nel nome del Padre mio, queste mi danno testimonianza; ma voi non credete, perché non siete mie pecore. Le mie pecore ascoltano la mia voce e io le conosco ed esse mi seguono. Io do loro la vita eterna e non andranno mai perdute e nessuno le rapirà dalla mia mano. il Padre mio che me le ha date è più grande di tutti e nessuno può rapirle dalla mano del Padre mio. Io e il Padre siamo una cosa sola" (Gv. 10,24-30). Gesù è amato e riconosciuto come Messia dagli umili: "...da Betfage a Gerusalemme, la folla accompagnava Gesù gridando: "Osanna al Figlio di Davide!" (cfr Mt. 21,9). <br> Il segno inconfondibile della presenza e della azione di Dio è la pace. Il Regno di Dio è Regno di pace che si definisce come "tranquillitas ordinis"; l'uomo che cammina nelle vie di Dio sperimenta in sé questa beatitudine che il mondo non può dare. Alla nascita di Gesù, a Betlemme di Efrata, alcuni pastori che vegliavano di notte, facendo la guardia al loro gregge, furono visitati da un angelo del Signore che disse loro: "Non temete, ecco vi annunzio una grande gioia, che sarà di tutto il popolo: oggi vi è nato nella città di Davide un salvatore, che è il Cristo Signore. (..) Subito apparve con l'angelo una moltitudine dell'esercito celeste che lodava Dio e diceva: "Gloria a Dio nel più alto dei cieli e pace in terra agli uomini che egli ama" (cfr Lc. 28-11.13-14). Gesù nella proclamazione delle beatitudini dichiara "beati gli operatori di pace, perché saranno chiamati figli di Dio" (cfr Mt. 5,9). San Zaccaria, il padre di San Giovanni battista, profetizza che: "... verrà a visitarci dall'alto un sole che sorge ... (per) dirigere i nostri passi sulla via della pace" (Lc. 1,78-79). <br> Prima di lasciare questo mondo, nell'ultima cena, Gesù conferma nella pace i suoi Apostoli: "... vi lascio la pace, vi do la mia pace. Non come la dà il mondo, io la do a voi (..). Vi ho detto queste cose perché abbiate pace in me (Gv. 14.27; Gv. 16,33). Dopo la sua risurrezione Gesù si manifesta col saluto di pace: "Pace a voi!" (Gv. 20,19). Gli Apostoli di Gesù sono inviati come messaggeri e portatori di pace, continuatori della missione del Messia: "Come il Padre ha mandato me, anch'io mando voi" (Gv. 20,21). "In qualunque casa entriate, prima dite: pace a questa casa. Se vi sarà un figlio della pace, la vostra pace scenderà su di lui, altrimenti ritornerà a voi" (Lc. 10,5-6). Se la pace è la "tranquillitas ordinis", il peccato, essendo un grande disordine, toglie la pace che solo Dio può riportare col perdono delle colpe. Gesù, dopo la sua risurrezione, conferisce agli Apostoli il potere di assolvere i peccatori pentiti: "Ricevete lo Spirito Santo; a chi rimetterete i peccati saranno rimessi e a chi non li rimetterete, resteranno non rimessi "(Gv. 20,23). Nella formula dell'assoluzione sacramentale, recitata dal sacerdote, si dice: "Dio Padre di misericordia ti conceda, mediante il ministero della Chiesa, il per-dono e la pace". <br> Sant'Agostino, il grande vescovo di Ippona che, prima della sua conversione al cristianesimo, aveva investigato il pensiero di tanti filosofi, concluse dicendo, in riferimento a Dio: "Il nostro cuore è inquieto fino a quando non riposa in te". Dio è pace, Gesù-Dio è la pace in persona, la nostra pace, come ribadisce San Paolo (Ef 21,4); "Egli è venuto ad annunziare pace..." (Ef 2,17) Un giorno Gesù, guardando Gerusalemme, pianse su di essa, dicendo: "Se avessi compreso anche tu, in questo giorno, la via della pace. Ma ormai è stata nascosta ai tuoi occhi. Giorni verranno per te in cui i tuoi nemici ti cingeranno di trincee, ti circonderanno e ti stringeranno da ogni parte; abbatteranno te e i tuoi figli dentro dite e non lasceranno in te pietra su pietra, perché non hai riconosciuto il tempo in cui sei stata visitata" (Lc. 19,41-44). Le parole di Gesù ribadiscono quelle del profeta Baruc (3,13): "Se tu avessi camminato nei sentieri di Dio, saresti vissuto sempre in pace". Signore Gesù, pace nostra, anche a me rivolgi l'invito a cercare la pace e a perseguirla sempre. Nell'apparente contraddizione, riportata dal Tuo evangelista Luca, ove dici: "Pensate che io sia venuto a portare la pace sulla terra? No, vi dico, ma la divi-sione. D'ora innanzi in una casa di cinque persone si divideranno tre contro due e due contro tre; padre contro figlio e figlio contro padre, madre contro figlia e figlia contro madre, suocera contro nuora e nuora contro suocera" (Lc. 12.51-53), mi confermi, in realtà, che la pace non è il risultato di un impossibile accordo con chi Ti rifiuta. Gesù, chi rigetta Te e le Tue leggi, odia e rigetta anche se stesso! Gesù Tu hai detto chiaramente: "Chi non è con me è contro di me" (Mt. 12,30), cioè contro la verità, la vita, la pace, contro se stesso e contro ogni bene. Signore Gesù, ancora oggi non Ti stanchi di ripeterci il Tuo paterno richiamo: "Venite a me, voi tutti, che siete affaticati ed oppressi, ed io vi ristorerò" (Mt. 11,28). <br> Signore Gesù Cristo, vero Dio e vero uomo, Re dei Re e Principe della pace, venga il Tuo Regno! Ti consegno mente e cuore. Regna sempre in tutti i cuori e l'umanità conoscerà quella giustizia e quell'ordine voluto, da sempre, nel piano divino. Vieni presto, Signore Gesù! Benedetto Colui che viene nel nome del Signore! Gesù confido in Te, voglio essere come Tu mi vuoi, convertimi totalmente a Te. O Gesù mi abbandono in Te; a tutte le necessità mie e dell'umanità pensa Tu, che tutto sai e puoi. Te lo chiedo nel Tuo nome, in virtù delle Tue sante piaghe e per i dolori ed i meriti della Sempre Vergine Maria, Tua Madre, e di San Giuseppe, suo sposo giusto ed angelico. Io credo in Te, mio Dio, sono nelle Tue mani. Santa Maria, Madre di Dio, e San Giuseppe, custode della Sacra Famiglia, mi affido anche a voi, ora e per sempre. Amen.</p></div>
<div><p>QUINTO GIORNO</p><p>Nel nome del Padre e del Figlio e dello Spirito Santo. Amen.<br> O Dio, vieni a salvarmi. Signore, vieni presto in mio aiuto. Gloria al Padre.<br> Il Messia, Figlio della Vergine .<br> Presso Isaia troviamo un vaticinio divino, in cui viene presentata la Madre del Messia, aureolata di verginità nella concezione e nel parto del Figlio, come è chiaramente confermato da San Matteo e da San Luca e dalla concorde tradizione patristica (San Giustino, Sant'Ireneo, Tertulliano, Origene): ".il Signore stesso vi darà un segno. Ecco: la Vergine concepirà e partorirà un figlio, che chiamerà Emmanuele" (Is. 7,14). La profezia di Isaia si realizza puntualmente nel tempo prestabilito: "Nel sesto mese, l'angelo Gabriele fu mandato da Dio in una città della Galilea, chiamata Nazareth, a una vergine, promessa sposa di un uomo della casa di Davide, chiamato Giuseppe. La vergine si chiamava Maria. Entrando da lei, disse: "Ti saluto, o piena di grazia, il Signore è con te". A queste parole ella rimase turbata e si domandava che senso avesse un tale saluto. L'angelo le disse: "Non temere, Maria, perché hai trovato grazia presso Dio. Ecco concepirai un figlio, lo darai alla luce e lo chiamerai Gesù... allora Maria disse all'angelo: "Come è possibile? Non conosco uomo". Le rispose 1 'angelo: "Lo Spirito Santo scenderà su dite, su te stenderà la sua ombra la potenza dell'Altissimo. Colui che nascerà sarà dunque Santo e chiamato Figlio di Dio" (Le. 1.26-31; 1,34-35). <br> Il profeta Michea ci dà un oracolo divino in cui Maria Santissima viene preannunziata quale madre partoriente il Messia in Betlemme e segno di consola-zione e di pace per il popolo di Dio, come viene confermato da San Matteo e da San Giovanni. La profezia di Michea è in stretta relazione con quella di Isaia 7,14; Dio stesso parla della Madre del Redentore: "E tu, Betlemme di Efrata, così piccola per essere fra i capoluoghi di Giuda, da te mi uscirà colui che deve essere il dominatore in Israele; le sue origini sono dall'antichità, dai giorni più remoti. Perciò Dio li metterà in potere altrui fino a quando colei che deve partorire partorirà..." (Mi. 5,1-3). Il re Erode, turbato dalle parole dei re Magi, riuniti tutti i sommi sacerdoti e gli scribi del popolo e si informò sul luogo in cui doveva nascere il Messia. Gli risposero: 'A Betlemme di Giudea, perché così è scritto per mezzo del profeta " (cfr Mt. Z4-6). Non solo i dotti e i maestri d'Israele, ma anche la gente semplice del popolo, attende il Messia nel luogo prestabilito. L’apostolo San Giovanni, nel suo vangelo, riporta una discussione popolare in riferimento al luogo profetizzato: "...Alcuni fra la gente dicevano: "Questi è davvero il profeta!". Altri dicevano: "Questi è il Cristo!". Altri invece dicevano: "Il Cristo viene forse dalla Galilea? Non dice forse la Scrittura che il Cristo verrà dalla stirpe di Davide e da Betlemme, il villaggio di Davide?" (Gv. 7,40-42). <br> L’evangelista San Luca, all'inizio del suo vangelo, evidenzia che i suoi scritti sono il frutto di accurate ricerche finalizzate a confermare, nelle proprie convinzioni, coloro che aspettavano il Messia d'Israele (cfr Le. 1,1-4). "In quei giorni un decreto di Cesare Augusto ordinò che si facesse il censimento di tutta la terra. Questo primo censimento fu fatto quando era governatore della Siria Quirinio. Andavano tutti a farsi registrare, ciascuno nella sua città. Anche Giuseppe, che era della casa e della famiglia di Davide, dalla città di Nazareth e dalla Galilea sali in Giudea alla città di Davide, chiamata Betlemme, per farsi registrare insieme con Maria sua sposa, che era incinta. Ora, mentre si trovavano in quel luogo, si compirono per lei i giorni del parto. Diede alla luce il suo Figlio primogenito, lo avvolse in fasce e lo depose in una mangiatoia, perché non c'era posto per loro nell'albergo" (Le. 21-7). <br> I Santi Padri della Chiesa, in particolare San Giustino e Sant'Ireneo, evidenziano il parallelismo Eva-Maria. Eva, creata immacolata in un mondo puro ed ordinato, volle liberamente corrompersi e, trasgredendo il comando di vita di Dio, divenne causa di morte per sé e per tutto il genere umano. Eva accoglie in sé la parola del serpente tentatore e produce frutti di morte; Maria accoglie la parola dell'angelo di Dio e genera "la Vita", Gesù Cristo, vero uomo e vero Dio. Maria, perciò, è la donna preannunciata nel protovangelo: in lei e per lei Dio ha la sua rivincita sui nemici suoi e dell'umanità, simboleggiati dal serpente: "Io porrò inimicizia tra te e la Donna, tra la tua stirpe e la sua stirpe: Questa ti schiaccerà la testa e tu le insidierai il calcagno" (cfr Gn. 3,1-24). <br> Maria è donata come Madre all'apostolo San Giovanni: "Stavano presso la croce di Gesù sua madre, la sorella di sua madre, Maria di Cleofa e Maria di Magdala. Gesù allora, vedendo la madre e lì accanto a lei il discepolo che egli amava, disse alla madre: "Donna, ecco il tuo figlio!" Poi disse al discepolo: “Eccola tua madre!”. (Gv 19,25-27). San Pietro evidenzia che Dio “non fa preferenze di persone", ma chi lo teme e pratica la giustizia, a qualunque popolo appartenga, è a Lui accetto (cfr Atti 10,34-35); viene ribadito quanto dice San Giovanni nel prolo-go al suo Vangelo, ove è scritto che, a coloro che hanno accolto il Signore Gesù "...(è) dato potere di diventare figli di Dio (e della Madre di Dio): a quelli che credono nel suo nome..." (cfr Gv. 1,9-13). San Paolo, in riferimento agli eletti di Dio, scrive: "In lui (Gesù Cristo) ci ha scelti prima della creazione del mondo, per essere santi e immacolati al suo cospetto nella carità, predestinandoci a essere suoi figli adottivi" (Ef 1,4-5); l'unione inscindibile di Gesù Cristo con i suoi eletti è paragonata, da lui stesso, a quella esistente tra la vite e i suoi tralci (cfr Gv. 15,1-11). <br> Signore Gesù, guardandoTi nel presepio, considero le mie origini, la grande dignità che mi hai donato. Gesù, nuovo Adamo; Maria, nuova Eva: voi siete i capostipiti della nuova creazione; più di Abramo, con la vostra obbedienza a Dio Padre, spinta fino all'eroismo di un martirio incomprensibile, avete meritato di vedere una discendenza numerosa. San Paolo ribadisce la verità rivelata: "Egli (Gesù Cristo) è anche il capo del corpo, cioè della Chiesa ..." (Col. 1,18). "Gesù, nell'ultima cena, hai manifestato la Tua volontà nella preghiera rivolta all'Eterno Padre: "... perché tutti siano una sola cosa come Tu, Padre, sei in Me e io in Te, siano anch'essi in noi una cosa sola .." (Gv 17,21). Questa unità, da Te voluta, ha il suo vertice di perfezione nella nuova Eva, Maria Santissima, vera Madre di tutti i viventi. Signore Gesù Cristo, vero Dio e vero uomo, Figlio della sempre Vergine Maria, Madre della Chiesa e Madre mia, vi ringrazio perché mi avete accolto come vostro figlio! Signore Gesù infondi in pienezza il Tuo Santo Spirito in ogni creatura umana, affinché possiamo vivere perfettamente il nostro rapporto filiale, secondo la vostra volontà. Signore Gesù Tu mi insegni a non guardare troppo la mia situazione attuale, ma mi chiedi di guardare a voi, Gesù e Maria, che tutto avete già predisposto per il mio bene. Gesù confido in Te, voglio essere come Tu mi vuoi, convertimi totalmente a Te. O Gesù mi abbandono in Te; a tutte le necessità mie e dell'umanità pensa Tu, che tutto sai e puoi. Te lo chiedo nel Tuo nome, in virtù delle Tue sante piaghe e per i dolori ed i meriti della Sempre Vergine Maria, Tua Madre, e di San Giuseppe, suo sposo giusto ed angelico. Io credo in Te, mio Dio, sono nelle Tue mani. Santa Maria, Madre di Dio, e San Giuseppe, custode della Sacra Famiglia, mi affido anche a voi, ora e per sempre. Amen.</p></div>
<div><p>SESTO GIORNO</p><p>Nel nome del Padre e del Figlio e dello Spirito Santo. Amen.<br> O Dio, vieni a salvarmi. Signore, vieni presto in mio aiuto. Gloria al Padre.<br> Il Messia, mite, umile e misericordioso.<br> Negli scritti dell'Antico Testamento è evidenziato che Dio è "Dio degli umili" (Gdt. 9,11) ed è "Signore di misericordia" (Sap. 9,1); Dio è glorificato dagli umili (Sir 3,20), e ad essi dà grazia (Pr 3,34) e li salva (Sai. 18,28). Maria, nel suo Magnificat, loda Dio perché "ha guardato l'umiltà della sua serva", mentre "ha disperso i superbi nei pensieri del loro cuore" (Cfr Lc. 1,48- 55). Il profeta Isaia descrive le caratteristiche miti e pacifiche del servo del Signore: "Ecco il mio servo che io sostengo, il mio eletto di cui mi compiaccio. Ho posto il mio spirito su di lui; egli porterà il diritto alle nazioni. Non griderà né alzerà il tono, non farà udire in piazza la sua voce, non spezzerà una canna incrinata, non spegnerà uno stoppino dalla fiamma smorta" (Is. 42 1-3). Il profeta Zaccaria descrive il Messia atteso come un uomo umile e semplice: "Esulta grandemente figlia di Sion, giubila, figlia di Gerusalemme! Ecco, a te viene il tuo re. Egli è giusto e vittorioso, umile, cavalca un asino, un puledro figlio d'asina" (Zac. 9,9). L’apostolo ed evangelista San Giovanni, nel suo vangelo, descrivendo brevemente la festa popolare che accompagnò Gesù, da Betfage a Gerusalemme, dice: "Gesù, trovato un asinello, vi montò sopra, come sta scritto: "Non temere, figlia di Sion! Ecco, il tuo re viene, seduto sopra un puledro d'asina" (Cfr Zac. 9,9); e prosegue: "Sul momento i suoi discepoli non compresero queste cose; ma quando Gesù fu glorificato, si ricordarono che questo era stato scritto di lui e questo gli avevano fatto" (Cfr Gv. 12. 12-16- Mt. 21,1-11). <br> Estremamente umile il luogo ove Gesù nacque e fu deposto: una grotta, in una mangiatoia. Umili i primi visitatori: poveri pastori, che vegliavano facendo la guardia al loro gregge (Cfr Lc. 21-20); tutta la vita di Gesù, dall'inizio della sua esistenza sino all'ultimo respiro, fu vita di povertà, mitezza ed umiltà. Gesù desidera che i suoi discepoli lo imitino in tutto, per il loro bene eterno: "Prendete il mio giogo sopra di voi e imparate da me, che sono mite ed umile di cuore, e troverete ristoro per le vostre anime. Il mio giogo infatti è dolce e il mio carico leggero" (Mt. 11, 29-30). Proclama beati i poveri in spirito, i miti, e i miseri-cordiosi: "Beati i poveri in spirito, perché di essi è il Regno dei Cieli" (Mt. 5,3) "Beati i miti, perché erediteranno la terra" (Mt. 5,5). "Beati i misericordiosi, perché troveranno misericordia" (Mt 5,7). Gesù rovescia la concezione di grandezza apprezzata dallo spirito del mondo, additando in un bambino il modello a cui conformarsi: 'Allora Gesù chiamò a sé un bambino, lo pose in mezzo a loro e disse: "In verità vi dico: se non vi convertirete e non diventerete come i bambini, non entrerete nel Regno dei Cieli. Perché chiunque diventerà piccolo come questo bambino, sarà il più grande nel Regno dei Cieli. E chi accoglie anche uno solo di questi bambini in nome mio, accoglie me (Mt. 18,2-5). Lo spirito di sacrificio e di servizio conferisce la vera grandezza e il vero primato all'uomo: "...colui che vorrà diventare grande tra voi, si farà vostro servo, e colui che vorrà essere primo tra voi, si farà vostro schiavo; appunto come il Figlio dell'Uomo, che non è venuto per essere servito, ma per servire e dare la sua vita in riscatto per molti" (Mt. 20,26-28). San Paolo ribadisce l'insegnamento di Gesù: 'Abbiate in voi gli stessi sentimenti che furono in Cristo Gesù, il quale, pur essendo di natura divina, non considerò un tesoro geloso la sua uguaglianza con Dio; ma spogliò se stesso, assumendo la condizione di servo e divenendo simile agli uomini; apparso informa umana, umiliò se stesso facendosi obbediente fino alla morte e alla morte di croce" (Fu. 25-8). <br> Gesù manifesta chiaramente la sua missione: "Dio ha tanto amato il mondo da dare il suo Figlio unigenito, perché chiunque crede in lui non muoia, ma abbia la vita eterna. Dio non ha mandato il Figlio nel mondo per giudicare il mondo, ma perché il mondo si salvi per mezzo di lui" (Gv. 3,16-17). "... Misericordia io voglio ... infatti non sono venuto a chiamare i giusti, ma i peccatori" (Mt. 9,13); "... il Figlio dell'Uomo è venuto a cercare e a salvare ciò che era perduto " (Lc. 19,10). Gesù vuole che imitiamo la misericordia divina: "Siate misericordiosi, come è misericordioso il Padre vostro" (Lc. 6,36), condizionando il perdono delle nostre colpe al perdono concesso a chi ci ha offeso: "Se voi infatti perdonerete agli uomini le loro colpe, il padre vostro celeste perdonerà anche a voi ma se voi non perdonerete agli uomini, neppure il Padre vostro perdonerà le vostre colpe" (Mt. 6,14-15), "... perché con la misura con cui misurate, sarà misurato a voi in cambio" (Cfr Lc. 6,36-38); "Quando giunsero al luogo detto cranio, là crocifissero lui e i due malfattori, uno a destra e l'altro a sinistra. Gesù diceva. "Padre, perdonali, perché non sanno quello che fanno" (Lc. 23,33-34). Signore Gesù Cristo, Tu sei veramente il nuovo Adamo che, con Maria, Tua Madre, hai condiviso in tutto la nostra condizione umana fuorché nel peccato. In perfetta mitezza ed umiltà entrambi avete vissuto il vostro rapporto filiale con l'eterno Padre, interrotto colpevolmente dalla prima coppia umana. Signore Gesù, pur potendo far valere i Tuoi diritti di padrone, hai voluto riparare il tentativo di usurpazione dei diritti divini da parte dei progenitori, ristabilendo il giusto rapporto tra creatura e Creatore. Sta scritto infatti: "Del Signore è la terra e quanto contiene, l'universo e i suoi abitanti" (Sal 24,1). Dio aveva dato, all'origine, questo comando all'uomo: "Tu potrai mangiare di tutti gli alberi del giardino, ma dell'albero della conoscenza del bene e del male non devi mangiare, perché, quando tu ne mangiassi, certamente moriresti" (Gn. 2,16-17). La creatura ha disobbedito, all'origine al suo Creatore e Tu, Onnipotente, ti sei assoggettato alle Tue creature: "Partì dunque con loro e tornò a Nazareth e stava loro sottomesso. Sua Madre serbava tutte queste cose nel suo cuore. E Gesù cresceva in sapienza, età e grazia davanti a Dio e agli uomini" (Lc. 2,51-52). Povertà di spirito, povertà amata e vissuta effettivamente, accettazione ilare di ogni evento predisposto dall'Eterno Padre e vissuto quotidianamente dalla Sacra Famiglia, glorificando, così, l'eterna bontà che si prende cura anche delle più piccole creature: "Buono è il Signore verso tutti, la sua tenerezza si espande su tutte le creature" (Sai. 145,9). Signore Gesù, come lodare e benedire la Tua misericordia? Che la Tua misericordia sia esaltata in eterno! Che tutte le miserie umane glorifichino la Tua misericordia! "Eterna è la Tua misericordia" (Sai. 118,1-4; Sai. 136). Sii benedetto Signore Gesù, perché hai detto: "Dà a chi ti domanda" (Mt. 5,42). "Colui che viene a me non lo respingerò" (Gv. 6,37). "Se chiederete qualche cosa al Padre nel mio nome, egli ve la darà" (Gv. 16,23). "Tutti i peccati saranno perdonati ai figli degli uomini e anche tutte le bestemmie" (Mc. 3,28). Signore Gesù, Tu sai tutto, Tu mi conosci da sempre, Tu sai quello che è per il mio vero bene; Signore Gesù per questo Ti dico: "Sia fatta la Tua volontà, voglio essere come Tu mi vuoi... e questo è tutto"! <br> Signore Gesù Cristo, vero Dio e vero uomo, mite, umile e misericordioso, chi considera la Tua bontà non potrà mai disperare del Tuo perdono, né dubitare minimamente del Tuo amore paterno che dimentica le colpe dei figli pentiti. Signore Gesù Tu desideri solo beneficare e rendere felici tutte le creature. Gesù mite ed umile di cuore donaci un cuore simile al Tuo. Gesù confido in Te, voglio essere come Tu mi vuoi, convertimi totalmente a Te. O Gesù mi abbandono in Te; a tutte le necessità mie e dell'umanità pensa Tu, che tutto sai e puoi. Te lo chiedo nel Tuo nome, in virtù delle Tue sante piaghe e per i dolori ed i meriti della Sempre Vergine Maria, Tua Madre, e di San Giuseppe, suo sposo giusto ed angelico. Io credo in Te, mio Dio, sono nelle Tue mani. Santa Maria, Madre di Dio, e San Giuseppe, custode della Sacra Famiglia, mi affido anche a voi, ora e per sempre. Amen.</p></div>
<div><p>SETTIMO GIORNO</p><p>Nel nome del Padre e del Figlio e dello Spirito Santo. Amen.<br> O Dio, vieni a salvarmi. Signore, vieni presto in mio aiuto. Gloria al Padre.<br> Il Messia, Maestro e medico.<br> Il Signore Gesù "si recò a Nazareth, dove era stato allevato; ed entrò, secondo il suo solito, di sabato nella sinagoga e si alzò a leggere. Gli fu dato il rotolo del profeta Isaia; apertolo trovò il passo dove era scritto: "Lo Spirito del Signore è sopra di me; per questo mi ha consacrato con l'unzione, e mi ha mandato per annunziare ai poveri un lieto messaggio, per proclamare ai prigionieri la liberazione e ai ciechi la vista; per rimettere in libertà gli oppressi, e predicare un anno di grazia del Signore... Allora cominciò a dire: "Oggi si è adempiuta questa scrittura avete udita con i vostri orecchi" (Cfr Lc. 4,16-30; Is. 61,1-2). Poi discese a Cafarnao, una città della Galilea, e al sabato ammaestrava la gente. Rimanevano colpiti dal suo insegnamento, perché parlava con autorità (Lc. 4,31-32): 'Avete inteso che fu detto.' Amerai il tuo prossimo e odierai il tuo nemico; ma io vi dico: amate i vostri nemici e pregate per i vostri persecutori, perché siate figli del Padre vostro celeste, che fa sorgere il suo sole sopra i malvagi e sopra i buoni e fa piovere sopra i giusti e sopra gli ingiusti. Infatti se amate quelli che vi amano, quale merito ne avete? Non fanno così anche i pubblicani? E se date il saluto soltanto ai vostri fratelli, che cosa fate di straordinario? Non fanno così anche i pagani? Siate voi dunque perfetti come è perfetto il Padre vostro celeste" (Mt. 5,43-48). <br> "C'era tra i farisei un uomo chiamato Nicodemo, un capo dei giudei. Egli andò da Gesù, di notte, e gli disse.' "Rabbì, sappiamo che sei un maestro venuto da Dio; nessuno infatti può fare i segni che tu fai, se Dio non è con lui". Gli rispose Gesù.' "In verità in verità ti dico, se uno non rinasce dall'alto, non può vedere il Regno di Dio" (Gv. 3,1-3). Alcuni domandarono a Gesù: "Che cosa dobbiamo fare per compiere le opere di Dio?" Gesù rispose: "Questa é l'opera di Dio: credere in Colui che Egli ha mandato" (Gv. 6,28-29). Gesù salì al Tempio e vi insegnava. I Giudei ne erano stupiti e dicevano: "Come mai costui conosce le Scritture, senza avere studiato?". Gesù rispose: "La mia dottrina non è mia, ma di Colui che mi ha mandato. Chi vuol fare la sua volontà, conoscerà se questa dottrina viene da Dio, o se io parlo da me stesso" (Gv. 7,14-17). "Un tale gli si avvicinò e gli disse: "Maestro, che cosa devo fare di buono per ottenere la vita eterna?" Egli rispose: "Perché mi interroghi su ciò che è buono? Uno solo è buono. Se vuoi entrare nella vita, osserva i comandamenti". Ed egli chiese: "Quali?" Gesù rispose: "Non uccidere, non commettere adulterio, non rubare, non testimoniare il falso, onora il padre e la madre, ama il prossimo tuo come te stesso." (Mt. 19,16-19). Un dottore della Legge, lo interrogò per metterlo alla prova: "Maestro, qual è il più grande comandamento della Legge?". Gli rispose: 'Amerai il Signore Dio tuo con tutto il cuore, con tutta la tua anima e con tutta la tua mente. Questo è il più grande e il primo dei comandamenti e il secondo è simile al primo.' amerai il prossimo tuo come te stesso. Da questi due comandamenti dipende tutta la Legge e i Profeti." (Mt. 22,35-40). Rivolgendosi ai suoi apostoli Gesù disse: "... voi non fatevi chiamare "Rabbì", perché uno solo è il vostro maestro e voi siete tutti fratelli ... e non fatevi chiamare "maestri" perché uno solo è il vostro maestro, il Cristo" (Mt. 23,8-10). Gesù è il maestro che insegna anzitutto con l'esempio della sua vita santa: "... voi mi chiamate Maestro e Signore e dite bene, perché lo sono. Se dunque io, il Signore e il Maestro, ho lavato i vostri piedi, anche voi dovete lavarvi i piedi gli uni gli altri. Vi ho dato infatti l'esempio, perché come ho fatto io, facciate anche voi (Gv. 13,13-IS). <br> "Gesù andava attorno per tutta la Galilea, insegnando nelle loro sinagoghe e predicando la buona novella del Regno e curando ogni sorta di malattie e di infermità nel popolo. La sua fama si sparse per tutta la Siria e così condussero a lui tutti i malati, tormentati da varie malattie e dolori, indemoniati, epilettici e paralitici; ed egli li guariva. E grandi folle cominciarono a seguirlo dalla Galilea, dalla Decapoli, da Gerusalemme, dalla Giudea e da oltre il Giordano. (Mt. 4,23-25). "Giovanni il Battista, chiamò due (dei suoi discepoli) e li mandò a dire al Signore: "Sei tu colui che viene, o dobbiamo aspettare un altro?". Venuti da lui, quegli uomini dissero: "Giovanni il Battista ci ha mandati da te per domandarti: Sei tu colui che viene o dobbiamo aspettare un altro?". In quello stesso momento Gesù guarì molti da malattie, da infermità, da spiriti cattivi e donò la vista a molti ciechi. Poi diede loro questa risposta: 'Andate e riferite a Giovanni ciò che avete visto e udito: i ciechi riacquistano la vista, gli zoppi camminano, i lebbrosi vengono sanati, i sordi odono, i morti risuscitano, ai poveri è annunziata la buona novella, e beato è chiunque non sarà scandalizzato di me!" (Lc. 7,18-23). Gesù, rispondendo ai suoi interlocutori, ricorda implicitamente le profezie del profeta Isaia: 'Allora si apriranno gli occhi dei ciechi e si schiuderanno gli orecchi dei sordi. Allora lo zoppo salterà come un cervo, griderà di gioia la lingua del muto ..." (Is. 35,5-6); "...ti ho formato e stabilito come alleanza del popolo e luce delle nazioni, perché tu apra gli occhi ai ciechi e faccia uscire dal carcere i prigionieri, dalla reclusione coloro che abitano nelle tenebre!" (Is. 42,6-7). "Gesù andava attorno per i villaggi, insegnando. Allora chiamò i dodici, ed incominciò a mandarli a due a due e diede loro potere sugli spiriti immondi... e partiti, predicavano che la gente si convertisse, scacciavano molti demoni, ungevano di olio molti infermi e li guarivano" (Mc. 6,7.12-13). Dopo la sua Risurrezione, Gesù disse ai suoi apostoli: 'Andate in tutto il mondo e predicate il vangelo ad ogni creatura. Chi crederà e sarà battezzato sarà salvo, ma chi non crederà sarà condannato. E questi saranno i segni che accompagneranno quelli che credono: nel mio nome scacceranno i demoni, parleranno lingue nuove, prenderanno in mano i serpenti e, se berranno qualche veleno, non recherà loro danno, imporranno le mani ai malati e questi guariranno" (Mc. 16,15-18). Signore Gesù, Tu ci hai insegnato che questa è la Vita Eterna: "Conoscere l'unico vero Dio, e Colui che ha mandato, Te, Gesù Cristo" (Cfr Gv. 17,3). Conoscere Te, vuol dire conoscere la Verità e la Vita, perché Tu sei "la Via, la Verità e la Vita" (Gv. 14,6). Per conoscere Te, Signore Gesù, è necessario mettere in pratica quanto ci hai insegnato: "Se rimanete fedeli alla mia parola, sarete davvero miei discepoli; conoscerete la verità e la verità vi farà liberi." (Gv. 8,31-32). L'apostolo ed evangelista San Giovanni. nella sua prima lettera, ribadisce che possiamo dire di conoscere Dio "se osserviamo i suoi comandamenti". Chi dice: "Lo conosco" e non osserva i suoi comandamenti, è bugiardo e la verità non è in lui; "ma chi osserva la sua parola, in lui 1'amore di Dio è veramente perfetto." (1 Gv. 23-5) <br> Signore Gesù Cristo, vero Dio e vero uomo, vero ed unico maestro e medico paziente, vengo a Te nella consapevolezza di essere sempre bisognoso del Tuo ammaestramento e delle Tue cure. Signore Gesù cosa vuoi che io faccia? Signore Gesù continua in me la Tua creazione; cura tutte le ferite che Satana, il mondo e la mia imprudenza mi hanno procurato. Tu mi conosci, Tu sai che voglio la vita e non la morte; Signore Gesù Ti consegno tutto il mio passato, trasformalo tutto in bene, a maggior gloria della Santissima Trinità, Gesù confido in Te, voglio essere come Tu mi vuoi, convertimi totalmente a Te. O Gesù mi abbandono in Te; a tutte le necessità mie e dell'umanità pensa Tu, che tutto sai e puoi. Te lo chiedo nel Tuo nome, in virtù delle Tue sante piaghe e per i dolori ed i meriti della Sempre Vergine Maria, Tua Madre, e di San Giuseppe, suo sposo giusto ed angelico. Io credo in Te, mio Dio, sono nelle Tue mani. Santa Maria, Madre di Dio, e San Giuseppe custode della Sacra Famiglia, mi affido anche a voi, ora e per sempre. Amen.</p></div>
<div><p>OTTAVO GIORNO</p><p>Nel nome del Padre e del Figlio e dello Spirito Santo. Amen.<br> O Dio, vieni a salvarmi. Signore, vieni presto in mio aiuto. Gloria al Padre.<br> Il Messia, Redentore, “Agnello di Dio”<br> Il profeta Isaia descrive in anticipo, con precisione impressionante, il cammino doloroso del Redentore: "Disprezzato e reietto dagli uomini, uomo dei dolori che ben conosce il patire, come uno davanti al quale ci si copre la faccia, era disprezzato e non ne avevamo alcuna stima. Eppure egli si è caricato delle nostre sofferenze, si è addossato i nostri dolori e noi lo giudicavamo castigato, percosso da Dio e umiliato. Egli è stato trafitto per i nostri delitti, schiacciato per le nostre iniquità. Il castigo che ci dà salvezza si è abbattuto su di lui; per le sue piaghe noi siamo stati guariti. Noi tutti eravamo sperduti come un gregge, ognuno di noi seguiva la sua strada; il Signore fece ricadere su di lui l'iniquità di noi tutti. Maltrattato, si lasciò umiliare e non aprì la sua bocca; era come agnello condotto al macello, come pecora muta di fronte ai suoi tosatori, e non aprì la sua bocca. Con oppressione e ingiusta sentenza fu tolto di mezzo; chi si affligge per la sua sorte? Sì, fu eliminato dalla terra dei viventi, per l'iniquità del mio popolo fu percosso a morte. Gli si diede sepoltura con gli empi, con il ricco fu il suo tumulo, sebbene non avesse commesso violenza né vi fosse inganno nella sua bocca. Ma al Signore è piaciuto prostrarlo con dolori. Quando offrirà se stesso in espiazione, vedrà una discendenza, vivrà a lungo, si compirà per mezzo suo la volontà del Signore. Dopo il suo intimo tormento vedrà la luce e si sazierà della sua conoscenza; il giusto mio servo giustificherà molti, egli si addosserà la loro iniquità. Perciò io gli darò in premio le moltitudini, dei potenti egli farà bottino perché ha consegnato se stesso alla morte ed è stato annoverato fra gli empi, mentre egli portava il peccato di molti e intercedeva per i peccatori" (Cfr Is. 52,13-15; 53). <br> San Giuseppe viene illuminato soprannaturalmente sul mistero della maternità di Maria: "... gli apparve in sogno un angelo del Signore e gli disse: 'Giuseppe, figlio di Davide, non temere di prendere con te Maria, tua sposa, perché quel che è generato in lei viene dallo Spirito Santo. Essa partorirà un figlio e tu lo chiamerai Gesù: Egli infatti salverà il suo popolo dai suoi peccati' "(Mt. 1,20-21). San Giovanni Battista, vedendo Gesù venire verso di lui disse: "Ecco l'agnello di Dio, ecco colui che toglie il peccato del mondo!" (Gv. 1,29) Gesù si rivela apertamente come il Redentore uniformato alla Volontà dell'Eterno Padre: "...per questo il Padre mi ama: perché io offro la mia vita, per poi riprenderla di nuovo. Nessuno me la toglie, ma la offro da me stesso, poiché ho il potere di offrirla e il potere di riprenderla di nuovo. Questo comando ho ricevuto dal Padre mio." (Gv. 10,17-18). Gesù manifesta anche ai suoi apostoli il futuro doloroso di Redentore: "Da allora Gesù cominciò a dire apertamente ai suoi discepoli che doveva andare a Gerusalemme e soffrire molto da parte degli anziani, dei sommi sacerdoti e degli scribi, e venire ucciso e risuscitare il terzo giorno" (Mt. 16,21). <br> Il Signore Gesù, dopo avere risuscitato la figlia di Giairo (Cfr Lc. 8,40-55) e il figlio della vedova di Nain (Cfr Lc. 7,11-17), risuscita Lazzaro di Betania: "Venne dunque Gesù e trovò Lazzaro che era già da quattro giorni nel sepolcro... Gesù disse: "Io sono la risurrezione e la vita; chi crede in me, anche se muore, vivrà; chiunque vive e crede in me, non morrà in eterno... Gesù allora alzò gli occhi e disse: "Padre, ti ringrazio che mi hai ascoltato. Io sapevo che sempre mi dai ascolto, ma l'ho detto per la gente che mi sta attorno, perché credano che tu mi hai mandato". E detto questo, gridò a gran voce: "Lazzaro, vieni fuori!". Il morto uscì, con i piedi e le mani avvolti in bende, e il volto coperto da un sudario Gesù disse loro: "Scioglietelo e lasciatelo andare." (Cfr Gv. 11,17-44). 'Alcuni andarono dai farisei e riferirono loro quel che Gesù aveva fatto. Allora i sommi sacerdoti e i fari-sei riunirono il sinedrio e dicevano: "Che facciamo? Quest'uomo compie molti segni. Se lo lasciamo fare così, tutti crederanno in lui e verranno i Romani e distruggeranno il nostro luogo santo e la nostra nazione." Ma uno di loro, di nome Caifa, che era sommo sacerdote in quell'anno, disse loro: "Voi non capite nulla e non considerate come sia meglio che muoia un solo uomo per il popolo e non perisca la nazione intera (.). Da quel giorno dunque decisero di ucciderlo" (Cfr Gv. 11,45-54) <br> Dialogando con i farisei, Gesù, ribadisce la necessità vitale di accoglierlo credendo nella sua potenza salvatrice. "...se infatti non credete che Io Sono, morirete nei vostri peccati"; "... quando avrete innalzato il Figlio dell'uomo, allora saprete che Io Sono e non faccio nulla da me stesso, ma come mi ha insegnato il Padre, così io parlo. Colui che mi ha mandato è con me e non mi ha lasciato solo, perché io faccio sempre le cose che gli sono gradite." (Cfr Gv 8,13-30). Allora Gesù disse ai suoi discepoli: "Se qualcuno vuol venire dietro a me rinneghi se stesso, prenda la sua croce e mi segua. Perché chi vorrà salvare la propria vita, la perderà; ma chi perderà la propria vita per causa mia, la troverà" (Mt. 16;24-25). "Beati voi quando vi insulteranno, vi perseguiteranno e, mentendo, diranno ogni sorta di male contro di voi per causa mia. Rallegratevi ed esultate, perché grande è la vostra ricompensa nei cieli. Così infatti hanno perseguitato i profeti prima di voi" (Mt. 5,11-12, Quelli che avevano arrestato Gesù, lo condussero dal sommo sacerdote. Il sommo sacerdote gli disse: "Ti scongiuro, per il Dio vivente, perché ci dica se tu sei Cristo, il Figlio di Dio". "Tu l'hai detto, gli rispose Gesù, anzi io vi dico: d'ora innanzi vedrete il Figli dell'uomo seduto alla destra di Dio, e venire sulle nubi del cielo ...". Quelli risposero: "E' reo di morte! (Cfr Mt. 26,57-68). L’apostolo ed evangelista San Giovanni, nel libro dell'Apocalisse, scrive: "Vidi ritto in mezzo a trono circondato dai quattro esseri viventi e da vegliardi un Agnello, come immolato. Egli aveva sette corna e sette occhi, simbolo dei sette spiriti di Dio mandati su tutta la terra. E l'Agnello giunse e prese il libro dalla destra di Colui che era seduto sul trono. Quando l'ebbe preso, i quattro esseri viventi e i venti quattro vegliardi si prostrarono davanti all'agnello avendo ciascuno un'arpa e coppe d'oro colme di profumi, che sono le preghiere dei santi. Cantavano un canto nuovo. - 'Tu sei degno di prendere il libro e aprirne i sigilli, perché sei stato immolato e hai riscattato per Dio con il tuo sangue uomini di ogni tribù, lingua, popolo e nazione e li hai costituiti per il nostro Dio un regno di sacerdoti e regneranno sopra la terra"' (Ap. 5,6-10). Signore Gesù, Tu sei veramente il Buon Pastore che ha cercato le sue pecore e ne ha avuto cura, come aveva predetto il profeta Ezechiele: "Dice il Signore Dio: "Ecco, io stesso cercherò le mie pecore e ne avrò cura... Io stesso condurrò le mie pecore al pascolo e io le farò riposare. Oracolo del Signore Dio. Andrò in cerca della pecora perduta e ricondurrò all'ovile quella smarrita; fascerò quella ferita e curerò quella malata, avrò cura della grassa e della forte; le pascerò con giustizia" (Cfr Ez. 34,11-22); ma sei anche il Buon Pastore, docile come un agnello, che ha dato la vita per le sue pecore (Cfr Gv. 10,1-18). Sbalordisce questa realtà: "In Lui (Dio) ci ha scelti prima della creazione del mondo (Ef 1,4); "In Lui (Dio) infatti viviamo, ci muoviamo ed esistiamo (Atti 17,28). Tutte le creature umane sono tralci dell'unica vite divina, Gesù-Dio, membra dello stesso corpo incorruttibile e glorioso ma sempre dotati della libertà di separarci dalla fonte della vita (Cfr Gv. 15; Col. 1,18) Sbalordisce questo scambio: Signore Gesù, Tu hai considerato interamente Tuoi tutti i nostri mali, i nostri peccati e le nostre morti, perché non ci hai rinnegato come membra del Tuo corpo! Adesso io devo considerare mia la Tua risurrezione, e la pienezza della Tua vita, e questo lo realizzo se io non Ti rinnego come mio capo! Signore Gesù Tu sei la mia risurrezione e la mia vita, Tu dalla Tua nascita fino alla Tua morte, hai operato instancabilmente per la liberazione vera e definitiva dai veri nemici dell'uomo: Satana, il mondo (= inteso come l'insieme delle ideologie che si oppongono a Te e alle Leggi Divine di vita) e la carne (= intesa come tendenza egoistica ereditaria che si oppone alla vera vita in Dio). <br> Signore Gesù Cristo, vero Dio e vero uomo, Santo Redentore, Santo Agnello di Dio che togli i peccati del mondo, abbi pietà di noi! Tu non hai messo limiti al Tuo perdono espiando per tutta l'umanità. Non è il numero e la gravità dei peccati che ti allontana dall'uomo, ma la sua volontà che ti rifiuta, respingendo la Tua misericordia, preferendo la morte alla vita! Signore Gesù aumenta la nostra fede in Te ed infondi in noi la salutare sete di vita eterna, per non morire lontani da Te, che sei la Risurrezione e la Vita. Gesù confido in Te, voglio essere come Tu mi vuoi, convertimi totalmente a Te. O Gesù mi abbandono in Te, a tutte le necessità mie e dell'umanità pensa Tu, che tutto sai e puoi. Te lo chiedo nel Tuo nome, in virtù delle Tue sante piaghe e per i dolori ed i meriti della Sempre Vergine Maria. Tua Madre, e di San Giuseppe, suo sposo giusto ed angelico. lo credo in Te, mio Dio, sono nelle Tue mani. Santa Maria, Madre di Dio, e San Giuseppe, custode della Sacra Famiglia, mi affido anche a voi, ora e per sempre. Amen.</p></div>
<div><p>NONO GIORNO</p><p>Nel nome del Padre e del Figlio e dello Spirito Santo. Amen.<br> O Dio, vieni a salvarmi. Signore, vieni presto in mio aiuto. Gloria al Padre.<br> Il Messia, sacerdote e re.<br> San Paolo, nella sua lettera agli Ebrei, evidenzia che nessuno può attribuirsi la dignità sacerdotale, se non chi è chiamato da Dio, come Aronne (Cfr. Ebr. 5). Applicando al Signore Gesù il salmo 40,7-9, scrive: "Per questo, entrando nel mondo, Cristo dice: "Tu non hai voluto né sacrificio né offerta, un corpo invece mi hai preparato. Non hai gradito né olocausti né sacrifìci per il peccato. Allora ho detto: Ecco, io vengo - poiché di me sta scritto nel rotolo del libro - per fare, o Dio, la tua volontà." (Eb. 10,5-7). "(Gesù) se ne andò, come al solito, al Monte degli Ulivi; anche i discepoli lo seguirono... Poi si allontanò da loro quai un tiro di sasso e inginocchiatosi, pregava: "Padre, se vuoi, allontana da me questo calice! Tuttavia non sia fatta la mia, ma la tua volontà" (Cfr Lc. 22,39-46). Gesù agli apostoli aveva detto: "Mio cibo è fare la volontà di colui che mi ha mandato e compiere la sua opera" (Gv. 4,34). <br> Gesù, a Cafarnao, dichiara di essere il pane della vita e ribadisce la necessità vitale di cibarsi di Lui: 1n verità, in verità vi dico: se non mangiate la carne del Figlio dell 'Uomo e non bevete il suo sangue, non avrete in voi la vita. Chi mangia la mia carne e beve il mio sangue ha la vita eterna e io lo risusciterò nell'ultimo giorno. Perché la mia carne è vero cibo e il mio sangue vera bevanda. Chi. mangia la mia carne e beve il mio sangue dimora in me e io in lui. Come il Padre, che ha la vita, ha mandato me e io vivo per il Padre, così anche colui che mangia di me vivrà per me. Questo è il pane disceso dal cielo, non come quello che mangiarono i padri vostri e morirono. Chi mangia questo pane vivrà in eterno" (Cfr Gv. 6,22-70). Nell'ultima cena, alla presenza dei suoi apostoli, Gesù istituisce l'Eucaristia: "Ora, mentre essi mangiavano, Gesù prese il pane e, pronunziata la benedizione, lo spezzò e lo diede ai discepoli dicendo: “Prendete e mangiate; questo è il mio corpo”. Poi prese il calice e, dopo aver reso grazie, lo diede loro; dicendo: "Bevetene tutti, perché questo è il mio sangue dell'alleanza, versato per molti, in remissione dei peccati" (Mt. 26,26-28). Gesù, dopo avere incoraggiato i suoi apostoli, rivolge all'Eterno Padre la sua preghiera, riportata da San Giovanni: "Padre, è giunta l'ora, glorifica il Figlio tuo, perché il Figlio glorifichi te. Poiché tu gli hai dato potere sopra ogni essere umano, perché egli dia la vita eterna a tutti coloro che gli hai dato... Non prego solo per questi, ma anche per quelli che per la loro parola crederanno in me; perché tutti siano una sola cosa. Come tu, Padre, sei in me e io in te, siano anch'essi in noi una cosa sola, perché il mondo creda che tu mi hai mandato" (Cfr Gv. 17). <br> La figura del Messia appare chiaramente anche nelle visioni apocalittiche del libro di Daniele. I grandi imperi mondiali saranno sostituiti dal Regno di Dio, che avrà un dominio eterno. Questo dominio di Dio è rappresentato ed esercitato da una persona che ha l'apparenza di un figlio d'uomo, ma viene dal cielo: "Guardando ancora nelle visioni notturne, ecco apparire, sulle nubi del cielo, uno, simile ad un figlio di uomo; giunse fino al vegliardo e fu presentato a lui, che gli diede potere, gloria e regno; tutti i popoli, nazioni e lingue lo servivano; il suo potere è un potere eterno, che non tramonta mai, e il suo regno è tale che non sarà mai distrutto" (Dan. 7,13-14). <br> Maria Santissima nell'annunciazione riceve la rivelazione che Gesù, Figlio di Dio e figlio suo, regnerà per sempre sulla casa di Giacobbe e il suo regno non avrà fine" (Cfr Lc. 1,26-38). I Magi, senza esitazione, cercano il neonato re dei giudei. Entrati nella casa dove si trovava il Santo Bambino con Maria, sua madre, prostratisi lo adorarono. Poi aprirono i loro scrigni e gli offrirono in dono oro, incenso e mirra (Cfr Mt. 2,1-12). Gesù è riconosciuto ed acclamato re d'Israele dalla folla osannante che lo accompagna a Gerusalemme: "1l giorno seguente, la gran folla che era venuta per la festa, udito che Gesù veniva a Gerusalemme, prese dei rami di palme e uscì incontro a lui gridando: "Osanna! Benedetto colui che viene nel nome del Signore, il re d'Israele!" (Gv. 12,12-13). <br> In occasione dell'ultima cena, Gesù conferma l'elezione degli apostoli, ribadendo la sua regalità eterna: "Voi siete quelli che avete perseverato con me nelle mie prove, e io preparo per voi un regno, come il Padre l'ha preparato per me, perché possiate mangiare e bere alla mia mensa nel mio regno e siederete in trono a giudicare le dodici tribù d'Israele" (Lc. 22,28-30). Gesù, condotto davanti a Pilato, viene accusato anche di dichiararsi re: 'Abbiamo trovato costui che sobillava il nostro popolo ... e affermava di essere il Cristo re" (Cfr Lc. 23,1-3). "Pilato allora rientrò nel pretorio, fece chiamare Gesù e gli disse: "Tu sei il re dei giudei? ... Rispose Gesù: "Il mio regno non è di questo mondo; se il mio regno fosse di questo mondo, i miei servitori avrebbero combattuto perché non fossi consegnato ai Giudei; ma il mio regno non è di quaggiù". Allora Pilato gli disse: "Dunque tu sei re? "Rispose Gesù: "Tu lo dici; io sono re. Per questo io sono nato e per questo sono venuto nel mondo: per rendere testimonianza alla verità. Chiunque è dalla verità ascolta la mia voce" (Gv. 18,33.36-37). <br> Il buon ladrone crocifisso accanto a Gesù, lo riconosce Re e Salvatore, e gli dice: "Gesù, ricordati di me quando entrerai nel tuo regno" (Lc.23,42). Gesù, istruendo i suoi apostoli, aveva parlato del giudizio finale riservato all'intera umanità: "Quando il Figlio dell'Uomo verrà nella sua gloria con tutti i suoi angeli, si siedera' sul trono della sua gloria. E saranno riunite davanti a lui tutte le genti, ed egli separerà gli uni dagli altri, come il pastore separa le pecore dai capri, e porrà le pecore alla sua destra e i capri alla sinistra. Allora il re dirà a quelli che stanno alla sua destra: Venite, benedetti del Padre mio, ricevete in eredità il Regno preparato per voi fin dalla fondazione del mondo. Perché io ho avuto fame e mi avete dato da mangiare, ho avuto sete e mi avete dato da bere; ero forestiero e mi avete ospitato, nudo e mi avete vestito, malato e mi avete visitato, carcerato e siete venuti a trovarmi... Il re dirà loro: "In verità vi dico: ogni volta che avete fatto queste cose a uno solo di questi miei fratelli più piccoli, l'avete fatto a me" (Cfr Mt. 25,31-46). Signore Gesù Tu ci aspetti al Santo Sacrificio della Messa ove viene ripresentata efficacemente l'opera della Tua redenzione e ne riceviamo attualmente i benefici. Tu ci aspetti particolarmente alla domenica e nei giorni festivi, come Padre, per vivere il nostro incontro di famiglia, e come medico Creatore perché desideri terminare in noi, col nostro permesso, la Tua opera di cura e di creazione. Ti incontriamo anche nei Santissimi Sacramenti dove operi in noi in modo specifico. Signore Gesù Tu ci associ al Tuo sacerdozio e ci inviti a lasciarci offrire, con Te, all 'Eterno Padre per realizzare pienamente la Sua volontà e il Suo Santo Regno si stabilisca definitivamente su questa terra come in Cielo. Nell'ultima cena hai detto ai tuoi apostoli: "Se rimanete in me e le mie parole rimangono in voi, chiedete quel che volete e vi sarà dato" (Gv. 15,7). L'apostolo San Giovanni nella sua lettera, precisa che, rimanere in Gesù, significa comportarsi come Lui si è comportato (Cfr 1 Gv. 2,6) Gesù ha condiviso in tutto, fuorché nel peccato, la nostra condizione umana (Cfr Ebr. 4,15), ha compiuto sino alla fine la volontà dell'Eterno Padre.' "Padre, nelle tue mani consegno il mio spirito”... "Tutto è com-piuto!" (Cfr Lc. 23,46, Gv. 19,30). Comportarsi come Gesù si è comportato vuol dire, anzitutto, accogliere Maria Santissima come Madre nostra e lasciarci accompagnare da Lei sino all'ultimo respiro, osservando i Comandamenti di Dio, che sono Leggi immutabili di Vita, e i suoi Comandamenti, come dice l'apostolo San Giovanni, "non sono gravosi" (Cfr 1 Gv. 5,1-4). <br> Signore Gesù Cristo, vero Dio e vero uomo, Vero ed unico Sacerdote e Re dell'Universo, concedi a noi di poterci sempre nutrire del Tuo corpo e del Tuo sangue, non indegnamente, ma per la salvezza dell'anima e del corpo; fortificati da Te, Il Pane vivo disceso dal cielo, concedici, dopo avere definitivamente riportato vittoria sopra i nostri nemici, di essere accolti nel Tuo Regno eterno: Regno di giustizia e di pace, regno di vita e di felicità ineffabile. Gesù confido in Te, voglio essere come Tu mi vuoi, convertimi totalmente a Te. O Gesù, mi abbandono in Te; a tutte le necessità mie e dell'umanità pensa Tu, che tutto sai e puoi. della Sempre Vergine Maria, Tua Madre, e di San Giuseppe, suo sposo giusto ed angelico. Io credo in Te, mio Dio, sono nelle Tue mani. Santa Maria, Madre di Dio e San Giuseppe, custode della Sacra Famiglia, mi affido anche a voi, ora e per sempre. Amen.</p></div>

<div><p>PRIMO GIORNO:</p><p>Nel nome del Padre e del Figlio e dello Spirito Santo. Amen. O Dio, vieni a salvarmi. Signore, vieni presto in mio aiuto / Gloria al Padre / La creatura umana: prediletta da Dio Creatore (Gen. 1,1.26-28; 2,16-18; 3,1-10) / San Paolo mette in evidenza che, ammirando la perfezione della creazione, è facile risalire alle perfezioni del suo Autore, quali la sua Potenza e la sua Divinità: "Infatti, dalla creazione del mondo in poi, le sue perfezioni invisibili possono essere contemplate con l'intelletto nelle opere da lui compiute, come la sua eterna potenza e divinità" (Rm 1,20). La ragione ci dice: "Dio c'è!". Questa consapevolezza ci fa desiderare di conoscerlo sempre meglio. Il Catechismo della Chiesa cattolica ce lo ricorda: esistiamo per conoscere, amare e servire Dio in questa vita e goderlo eternamente in Paradiso. / Leggendo i primi tre capitoli del libro della Genesi, l'Agiografo, ispirato dallo Spirito Santo, ci fa capire che ogni creatura umana non è frutto di cieche combinazioni, ma siamo stati progettati, dall'eternità, da Colui che è la Fonte della Vita. / Come ci insegnò Gesù, solo al nostro Creatore spetta il titolo di Padre-Abbà:Papà. Gesù ci ha rivelato che il Padre è la prima persona della Santissima Trinità. / Leggendo il racconto della creazione, l'agiografo evidenzia che Dio, totalmente libero e incontrastato, crea, cioè dona l'esistenza, con il semplice suo volere, a cose che prima non esistevano. La sua Parola è creatrice, come si legge anche nel libro dei Salmi: "Tema il Signore tutta la terra, tremino davanti a lui tutti gli abitanti del mondo, perché egli parla e tutto è fatto, comanda e tutto esiste" (Sai 33,8-9). Da Dio procedono solo opere buone: la creatura venuta all'esistenza riceve l'approvazione soddisfatta del Creatore: "E Dio vide che era cosa buona " (Gn 1,10). / "Dio creò l'uomo a sua immagine; a immagine di Dio lo creò; maschio e femmina li creò" (Gn 1,27). Dinanzi all'uomo, Dio si compiace molto più che dinanzi a tutte le altre creature: "Dio vide quanto aveva fatto, ed ecco, era cosa molto buona" (Gn 1,31). San Paolo, sempre in riferimento alla creazione, ci dice che "Dio ci ha creato in Cristo" (cfr Col 1,26); "In lui infatti viviamo, ci muoviamo ed esistiamo, come anche alcuni dei vostri poeti hanno detto: poiché di lui stirpe noi siamo" (At 17,28); in realtà abbiamo: "Un solo Dio Padre di tutti, che è al di sopra di tutti, agisce per mezzo di tutti ed è presente in tutti" (Ef 4,6). / Dio Padre si intrattiene familiarmente col primo suo figlio: Adamo; ce lo dice, ancora, il libro sacro della Genesi; come il migliore dei Padri, lo ammaestra, lo segue: “Allora il Signore Dio plasmò dal suolo ogni sorta di bestie selvatiche e tutti gli uccelli del cielo e li condusse all 'uomo, per vedere come li avrebbe chiamati..." (Gn 2,19). / Dio tratta il primo uomo creato come una persona libera e responsabile; non lo costringe come si fa con le cose, come le altre creature che sono obbligate al loro compito. Traspare il rispetto di Dio per l'uomo dal quale si aspetta il rapporto filiale; per questa ragione Dio avverte il suo amato figlio del pericolo esistente: nel mondo esiste una creatura che ha voluto creare un'alternativa al piano di amore di Dio e l'alternativa all'amore e al bene non può non essere che odio e male; l'artefice dell'alternativa: un angelo creato buono e ora pervertito, di nome Lucifero. Pena dell'eventuale trasgressione dell'avvertimento divino: conoscenza o esperienza della morte: "...quando tu ne mangiassi, certamente moriresti" (Gn Z 17). / Lo scrittore sacro, nel Cap. 3 del libro della Genesi, descrive in modo semplice ed immediato le fasi della tentazione e della caduta della prima cop-pia creata, Adamo ed Eva. Si mette in risalto come il tentatore riesce, nel suo malvagio intento, a insinuare in Eva il dubbio verso la bontà di Dio. Purtroppo, come ci svela la Sacra Scrittura, la morte è entrata nel mondo per invidia del diavolo. Questa tremenda realtà della caduta degli Angeli, divenuti demoni, diceva il Sommo Pontefice Paolo VI, è una storia di cui conosciamo poco, con la quale, però, dobbiamo fare i conti. Ce lo ricorda anche il Concilio Vaticano Il: "... Tutta intera la storia umana è pervasa da una lotta tremenda contro le potenze delle tenebre; lotta cominciata fin dall'origine del mondo, che durerà, come dice il Signore, fino all'ultimo giorno"; lotta che, come dice San Paolo, è rivolta contro creature spirituali, demoni, per cui ci è necessario premunirci con la corazza e con le armi adeguate, che San Paolo elenca: "1n realtà, noi viviamo nella carne ma non militiamo secondo la carne. Infatti le armi della nostra battaglia non sono carnali, ma hanno da Dio la potenza di abbattere le fortezze, distruggendo i ragionamenti e ogni baluardo che si leva contro la conoscenza di Dio, e rendendo ogni intelligenza soggetta all'ubbidienza al Cristo" (2Cor 10,3-6). La difesa decisiva contro satana, come ci ricorda ancora Paolo VI, è la vita di Grazia in Dio. Tutto quello che ci difende dal peccato ci difende dal nemico stesso: satana. / Adamo ed Eva si sentono realmente trasformati da figli e amici di Dio, in paurose creature; il veleno mortale della diffidenza verso Dio, ormai, opera nei loro cuori. Da allora, questa opera di convincimento satanico facilmente ha trovato accoglienza in tanti cuori, resi sempre più diffidenti dal male dilagante sotto tante forme. / Ma Dio è Padre! Se i figli possono mancare nel loro dovere verso di lui, Dio non può rinnegare se stesso: Dio-Padre mai rinnegherà i figli suoi. Quanto ha fatto e continua a fare Dio per convincerci che ci vuole bene! Certamente, per poter sperimentare con serena fiducia l'amicizia di Dio, è necessario togliere l'unico impedimento: il peccato, cioè la disobbedienza, la tra-sgressione delle sue leggi di vita. / Ricordiamo la premura del Cuore paterno di Dio Misericordioso che, ad una sua serva, ha voluto rivelare: "Che gli uomini conoscano Dio non come un padre offeso per le ingratitudini dei suoi figli, ma come un Padre buono che cerca con ogni mezzo di far contenti i suoi figli e che li segue e li cerca con amore instancabile, come se non potesse essere felice senza di loro " Il Beato Pio da Pietralcina afferma la stessa verità quando dice: "Dio non rigetta le anime pentite e va in cerca di quelle ostinate". / Ineffabile ed Eterno Padre, amore creante, sulla parola del tuo dilettissimo Figlio, il Signore Nostro Gesù Cristo, che ha detto: “In verità vi dico, qualunque cosa chiederete al Padre mio, nel mio nome, egli ve la concederà"; Nel nome di Gesù, per mezzo del Cuore immacolato di Maria, ti chiediamo: manda il tuo Santo Spirito Creatore in ogni cuore; i tuoi figli siano sempre più convinti della tua immutabile bontà verso di loro. Conduci a termine le opere di bene da noi incominciate, perché non debba rattristarti delle nostre cattive azioni, dopo che ti sei degnato di chiamarci ad essere tuoi figli. / Pater, Ave, Gloria.</p></div>
<div><p>SECONDO GIORNO:</p><p>Nel nome del Padre e del Figlio e dello Spirito Santo. Amen. O Dio, vieni a salvarmi. Signore, vieni presto in mio aiuto / Gloria al Padre / La creatura umana: creata libera e responsabile. (Lc 15,1-13) / Abbiamo detto che una delle caratteristiche che fanno della creatura umana un figlio di Dio è il dono della libertà. Questo dono-diritto ricevuto da Dio Padre è giustamente rivendicato da ogni creatura umana Dio stesso, per la sua infinita giustizia, rispetta in modo sacro tale dignità elargita ai suoi figli; ciò vuoi dire che Dio non si impone come Padre, né impone, d'altra parte, il bene infinito che desidera elargire ai suoi figli, nel tempo e nell'eternità. / Sappiamo che, da sempre, Dio ha elaborato un progetto su ogni creatura umana e tale progetto coincide con la massima realizzazione della persona, nel tempo e nella eternità. Progetto di Dio sull'uomo non vuol dire fatalismo, proprio perché non è un progetto imposto, bensì proposto all'uomo, quale figlio. / Coloro che ricorrono ai chiromanti, agli astrologi, ai maghi, ai mediums, o a forme di spiritismo che dir si voglia, ammettono una dipendenza da "forze" sconosciute; il volere conoscere il futuro, manifesta una rassegnazione passiva ad un destino inevitabile; oppure, per dare un altro esempio, volere una grazia speciale tramite un pagamento significa volere piegare Dio alla propria volontà e uscire dall'ambito di creature di Dio. Questi ricorsi all'occultismo manifestano il rifiuto del rapporto filiale che dovrebbe essere vissuto con la fonte della Vita-Dio. / Quando la creatura umana decide di trasgredire la Legge di Dio, gli effetti devastanti del peccato si fanno sentire. Paolo VI ce lo ricordava: il peccato, offesa personale della creatura nei confronti del Creatore, è un vero e proprio suicidio. / Le leggi di Dio sono leggi di vita uscite dal Cuore di Dio-Vita Eterna; la loro trasgressione è, in qualche modo, paragonabile all'uscita dai binari di un treno... / Gli effetti devastanti del peccato, sull'uomo che lo pratica, si fanno sentire ad ogni livello: psico-fisico-spirituale. Il peccatore, col peccato, realmente si separa da Dio e si isola da se stesso, dalle altre creature umane e dalle stesse cose. Le facoltà: intelligenza e volontà, vengono ottenebrate e indebolite separandosi da Dio Luce e Forza. E anima e il corpo, per natura uniti nella loro attività, sperimentano la morte, perché non attingono più dal contatto vivificante con la Fonte eterna: Dio-Vita. Di fatto, l'unica realtà che resta e resterà in eterno, è la esistenza che Dio non toglierà mai alle creature umane, proprio perchè create a immagine e somiglianza di Dio; create per esistere sempre; per esistere o in comunione con lui, Vita Eterna (= Paradiso), o separati da Lui, nelle tenebre della morte eterna (= Inferno). / Dio calcola tutti i condizionamenti, che mente umana non può valutare se non molto superficialmente; soprattutto Dio vede l'astuta malizia satanica che facilmente riesce ad ingannare i poveri discendenti di Adamo ed Eva. / Gesù disse: "Chi vede me, vede colui che mi ha mandato" (Gv 12,45); "Chi ha visto me ha visto il Padre" (Gv 14.9). In tanti modi, il Padre, ci manifesta il suo atteggiamento nei nostri confronti. Gesù si paragona al Buon Pastore che lascia, nel sicuro recinto, le pecore che non si sono allontanate da Lui (= simbolo della Vita di grazia) per andare in cerca, con fatica e rischi per la vita propria, della pecora imprudente. Per farci intendere meglio la sproporzione tra la sua dignità e la nostra, e l'eccesso del suo amore per noi, Gesù si paragona al Buon Pastore, disposto a dare la vita per assicurare la vita delle sue pecore! Gesù-Dio rappresenta il Padre che continuamente e instancabilmente vuole ritrovare i suoi figli per curarli, anzitutto, per ricostruirli poi, perché il peccato li ha distrutti e, infine, per riproporre loro il suo progetto di felicità. / Concretamente comprendiamo come la ragione profonda per la quale Gesù-Dio ha fondato la sua Chiesa e ci ha lasciato la Santa Messa e i Santi Sacramenti è proprio questa: il recupero-salvezza dei suoi figli smarriti e feriti, ingannati, colpiti dai crudeli nemici, ricollocandoli nel luogo sicuro in terra e, se i suoi figli sono perseveranti nel volere il vero bene, collocarli in eterno al sicuro nella sua casa ove non sarà più possibile perdersi o ferirsi. Ecco il piano di Dio-Padre su ciascuno di noi. / I Santi padri della Chiesa dicevano: "Extra Aecclesia nulla salus" (fuori dalla Chiesa non c'è nessuna salvezza), evidenziando l'affermazione di Gesù: "Chi crede in lui (nel Figlio di Dio) non é condannato; ma chi non crede é già stato condannato, perché non ha creduto nel nome dell'unigenito Figlio di Dio" (Gv 3,18); da sé, infatti, si condannerà a morte chi, dopo essere venuto a conoscenza della possibilità di venire liberato dal male-peccato, rifiuterà la salvezza. È quello che disse Papa Paolo VI, quando nella sua Professione di Fede dichiarò che sarebbero andati eternamente perduti solo quelli che, fino all'ultimo, avrebbero resistito alla misericordia di Dio. / La gloria di Dio è l'uomo vivente. La Sacra Scrittura ci ricorda: "Poiché non gli inferi ti lodano, né la morte ti canta inni... Il vivente, il vivente ti rende grazie come io oggi faccio" (Is 38,18-19); "Ogni vivente dia lode al Signore" (Sai 150,5). Gesù, d'altro canto, ci assicura: "Il Figlio dell'uomo infatti è venuto a cercare e a salvare ciò che era perduto" (Lc 19,10); "Io sono venuto perché abbiano la vita e l'abbiano in abbondanza" (Gv 10,10). l'essere creati in Cristo, con la conseguente libertà umana di consentire la glorificazione di Dio (= realizzare), il progetto di Dio su di sé o rifiutarlo, costituisce la ragione profonda o della Festa-Gioia di Dio con i suoi eletti (in cielo, in terra, in purgatorio e di fronte all'inferno) o della sua sofferenza incommensurabile, incomprensibile a mente umana. / l'uomo che ha colto questa relazione ineffabile con il suo Dio scopre di essere al centro di un conflitto tra il bene e il male e, per meritare di essere annoverato tra i figli di Dio per sempre, lotta, con 1'aiuto di Dio, contro il male, per uscire da questo mondo vincitore contro i veri nemici di Dio e nostri: satana, la carne, il peccato; il santo è certo dell'aiuto di Dio, della sua fedeltà. Dio infatti non permetterà mai che l'uomo venga tentato oltre le proprie forze. Il cristiano sa, come dice la Sacra Scrittura, che tutta la vita è una tentazione, una prova, che dimostra, a noi stessi - non a Dio, che ci conosce da sempre -, se veramente amiamo la Vita. / Il segreto della riuscita sicura è il seguente: credere nella bontà di Dio; credere fermamente. Credere che Dio è Dio perché è immutabile nell'amore misericordioso, nella sua volontà di bene e di salvezza per l'umanità. Credere sui fatti: credere e richiamare la storia della salvezza, la storia vera scritta da Dio e che nessuno può negare e cancellare. È storia che ritroveremo divina-mente scolpita sull'eterno Libro della Vita, che è il suo Cuore divino, quando saremo chiamati nella Città della Nuova-Splendente-Eterna Gerusalemme. È stato questo il grido gioioso degli Apostoli, testimoni oculari del sacrificio dell'Uomo-Dio Gesù: "Noi abbiamo riconosciuto e creduto all'amore che Dio ha per noi. Dio è amore; chi sta nell'amore dimora in Dio e Dio dimora in lui" (1 Gv 4,16). / Ineffabile ed Eterno Padre, amore vivificante, sulla parola del tuo dilettissimo Figlio, il Signore nostro Gesù Cristo, che ha detto: “In verità vi dico, chiedete ed otterrete, cercate e troverete, bussate e vi sarà aperto”; nel nome di Gesù, per mezzo del Cuore Immacolato di Maria, ti chiediamo: Manda il tuo Santo Spirito vivificante in ogni cuore; i tuoi figli sentano costantemente la necessità di far morire l'amore proprio in se, radice della superbia e di ogni vizio; cresca sempre più l'amore alla vera vita: Gesù: Via, Verità e Vita. / Pater, Ave, Gloria.</p></div>
<div><p>TERZO GIORNO:</p><p>Nel nome del Padre e del Figlio e dello Spirito Santo. Amen. O Dio, vieni a salvarmi. Signore, vieni presto in mio aiuto / Gloria al Padre / La creatura umana: peccatrice e capace di conversione. (Lc 15, 14-24) / La parabola del figlio prodigo manifesta, anzitutto, chiaramente, il diritto della creatura umana a realizzare un proprio progetto di vita, giusto o sbagliato che sia. "Un uomo aveva due figli. Il più giovane disse al padre: 'Padre, dammi la parte del patrimonio che mi spetta"'. Anzitutto, questo giovane, rivendica il diritto ad usare della sua libertà: "Dopo non molti giorni, il figlio più giovane, raccolte le sue cose, partì per un paese lontano...". Fino a qui, si è nel pieno diritto, dato da Dio, di amministrare la propria vita come si vuole. / Quello che amareggia il Cuore del Padre di questi due figli, descritti nella parabola, è che il figlio minore, chiedendogli irrispettosamente la parte di eredità che avrebbe ricevuto alla morte del padre, praticamente ha anticipato quell'ora, concretizzata con la sua partenza. Evidentemente la prospettiva della fatica, delle rinunce, del lavoro umile e nascosto, spesso non apprezzato, anche se garantiva benessere e protezione dai parenti e amici, non attiravano più il figlio più giovane. Egli aveva in cuore un suo progetto: perché la fatica e il lavoro quando si può disporre di beni per divertirsi ed essere al centro dell'attenzione e puoi servirti di tutto? / giovane, nello stesso tempo, volutamente, ignorava quel comandamento divino che vuole onorati i genitori da parte dei figli! Duplice trasgressione del comandamento perché l'allontanamento del figlio dalla casa paterna non è richiesto da una vocazione divina e perché, la vita dissoluta del giovane, prima programmata e poi attuata, avrebbe gravemente disonorato anche i genitori. / Dice la Sacra Scrittura: "l’uomo nella prosperità non comprende, è come gli animali che periscono" (Sai 49,13), "Perché là dov’ è il tuo tesoro, sarà anche il tuo cuore (Mt 6,21). Gesù ci ricorda sempre, sulla parola della Sacra Scrittura, che è difficile, per un ricco, entrare nel regno dei cieli: "L'attaccamento al denaro, infatti, è la radice di tutti i mali" (1 Tm 6,10). È evidente che non sono un male le ricchezze in se stesse; infatti, come lo dimostra la vita dei santi, esse possono essere usate per opere gradite a Dio, secondo la sua volontà. La povertà di spirito è la necessaria disposizione che non fa sentire l'uomo un dio; l'uomo che si fa dio da se stesso non sente il bisogno di dipendere da Dio-Padre, perché si sente potente, non si sente bisognoso di chiedere filialmente e di dipendere umilmente, come si conviene a povere creature. Il povero di spirito, si sente amministratore e collaboratore di Dio-Padre, vero ed eterno padrone di ogni bene. / È sempre per il bene delle sue creature che Dio-Padre permette, per giustizia, che facciamo le nostre scelte e che sperimentiamo le conseguenze umilianti e dolorose delle nostre decisioni sbagliate. La storia umana è una storia di sofferenze, lutti e umiliazioni proprio perché, all'origine di tutto questo male, esistono una o più trasgressioni delle leggi di Dio-Vita, nei singoli individui, nelle famiglie e nelle nazioni. / La parabola ci dice che il figlio prodigo: "Quando ebbe speso tutto, in quel paese venne una grande carestia ed egli cominciò a trovarsi nel bisogno. Allora andò e si mise al servizio di uno degli abitanti di quella regione, che lo mandò nei campi a pascolare i porci" (Le 15,14-15). Povertà, difficoltà nate da calamità naturali e da ostilità degli uomini, facilmente conducono alla disperazione i cuori che si sono chiusi al rapporto filiale con Dio. In realtà, chi non è con Dio, si sente perso. Spesso le contrarietà della vita, anziché portare ad un ravvedimento, anziché stimolare soluzioni giuste, portano ad imprecare, si maledice, si diventa più ingiusti ed aggressivi con tutti: con Dio, con se stessi e con gli altri. l'atteggiamento giusto lo tiene il giovane del Vangelo che riconosce che, alla base della sua infelice situazione, sta la sua scelta sbagliata: "Ho peccato contro il Cielo (Dio) e contro di te (Padre)" (Le 15,18). / Quando decidiamo di rientrare nei binari della giustizia comprendiamo bene come Dio è veramente buono, sempre, perché usa dei nostri stessi errori per correggerci e beneficarci ancora di più. Lo evidenzia bene san Paolo: "Del resto, noi sappiamo che tutto concorre al bene di coloro che amano Dio" (Rm. 8,28). / L'uomo si arrende quando scopre l'amore paterno di Dio anche sotto gli aspetti più severi della vita; nelle malattie e nelle guerre il Padre non abban-dona mai i propri figli, nonostante le offese ricevute da loro. Cadono, così, dal cuore pentito, le false visioni della vita; conversione, ritorno, riallacciare i rapporti familiari divini: tutto diventa un accrescimento di stima verso il Padre, che si credeva di conoscere ma, di fatto, era valutato come un semplice vicino di casa, o come un impedimento alla realizzazione della personale felicità. / È incomprensibile dolore del Padre, permettere, per giustizia, le esperienze del male per i propri figli, nonostante tutte le cure e gli avvertimenti elargiti per evitarle. Quando il figlio decide di fare riparazione al Padre, di realizzare il progetto che da sempre ha, con amore, ideato per lui, da quel momento, il passato negativo del figlio non esiste più; il figlio prodigo non esiste più: è ridiventato il vero figlio; il figlio torna ad essere causa di gioia e vanto, dinanzi a tutto il mondo; diventa gioia per il Padre onorarlo pubblicamente: in Cielo, in Terra, di fronte a tutti. / Questo è il comportamento che tiene Dio-Padre con i suoi figli, indipendentemente dal numero e dalla gravità delle offese arrecategli. Dio-Padre non guarda al tempo, attende anche per decenni i suoi figli allontanati da casa e, anche se molti, delusi e stanchi, ritorneranno solo al termine della loro esistenza terrena, questi troveranno, sulla soglia di casa, il Padre creatore che si rallegra nel vedere il figlio tornare alla vita. Festa completa di Dio-Padre con il figlio prodigo rinato e riconciliato: il vestito più bello: lo Spirito Santo: vita sempre nuova; l'anello al dito: il nuovo patto di paternità e di filiazione, con nuova eredità; i calzari ai piedi: sicura padronanza di chi cammina in casa propria; il vitello grasso: l'eucaristia, la vita di grazia; e mangiamo e facciamo festa: partecipazione e comunione di tutta la Famiglia di Dio, la Chiesa: trionfante - purgante - militante. / Ineffabile ed Eterno Padre, amore Incompreso, il tuo dilettissimo Figlio, il Signore nostro Gesù Cristo, ci ha detto: In verità vi dico, se non diventerete come bambini non entrerete nel regno dei cieli..."; nel nome di Gesù, per mezzo dei Cuore Immacolato di Maria, ti chiediamo: Manda il tuo Santo Spirito di amore, in ogni cuore; tuoi figli, con vero abbandono confidente e filiale, si lascino condurre nelle tue vie, abbiano una sola ricchezza: il tuo amore; abbiano una sola sicurezza: la tua misericordia; abbiano una sola dimora: il tuo cuore. / Pater, Ave, Gloria.</p></div>
<div><p>QUARTO GIORNO:</p><p>Nel nome del Padre e del Figlio e dello Spirito Santo. Amen. O Dio, vieni a salvarmi. Signore, vieni presto in mio aiuto / Gloria al Padre / La creatura umana: oggetto della benevolenza dell'eterno Padre (Luca 15,25-32) / Nella parabola del Padre misericordioso è impressionante il comportamento tenuto dal figlio maggiore, di fronte alla notizia della presenza del fratello festeggiato in casa, dal Padre e dai servi, perché si è nuovamente inserito nella vita familiare. La prima tendenza che avvertiamo di fronte a tale comportamento, è quella di confrontarlo con il comportamento del Padre di tutti e due i figli e di collegano all'atteggiamento del fariseo nei confronti del pubblicano, il quale se	ne stava umiliato in fondo al Tempio (cfr Lc 18,9-14). Il fariseo, in piedi, era preoccupato di ricordare a Dio che aveva davanti a sé una persona per bene; più ancora, Dio aveva davanti a sé un perfetto osservante della Legge, al quale, Dio, non avrebbe potuto fare alcun rimprovero: "O Dio, ti ringrazio che non sono come gli altri uomini, ladri, ingiusti, adulteri, e neppure come questo pubblicano. Digiuno due volte la settimana e pago le decime di quanto possiedo" (Lc 18,11-12). / Il figlio maggiore, della citata parabola del Padre misericordioso, va ben oltre i limiti tenuti dal fariseo: diventa aggressivo: "Egli si arrabbiò, e non voleva entrare" (Lc 15,28). Dal primo rifiuto di incontrarsi col fratello minore, passa all'accusa di ingiustizia nei confronti del Padre che lo invitava, con umile tenerezza, ad entrare in casa a far festa: "Ecco, io ti servo da tanti anni e non ho mai trasgredito un tuo comando, e tu non mi hai dato mai un capretto per far festa con i miei amici" (Lc 15,29). È la negazione radicale del rapporto familiare! Il figlio maggiore affermava, sostanzialmente, che il suo servizio meritava un capretto, da consumare con gli amici, ma non col fratello! Il figlio maggiore, apparentemente stava vicino al Padre: in realtà, la sua esternazione manifesta un evidente giudizio di disistima nei confronti del genitore, giudizio covato interiormente e rivelato alla prima occasione. / Sia il fariseo, sia il figlio maggiore della parabola in questione, non pensano minimamente che, nelle persone che essi respingono, il pubblicano e il fratello minore, possa esserci, come di fatto c'è, la conversione o l'inizio di un cambiamento di vita: sono persone perse, per loro. / Gesù, non casualmente ci ha illustrato la parabola del Figlio prodigo. Spesso siamo tentati di dire: "Io mi sforzo di essere sempre onesto e devo vedere dei delinquenti che stanno bene, sono contenti e non hanno le sofferenze e le prove che ho io. A che serve allora comportarsi bene, meglio praticare il male!". Questa affermazione la si sente dire da tutte le categorie di persone; detta, da noi cristiani, discepoli di Gesù, morto in Croce, è grandemente blasfema! / Quante volte le creature umane vogliono mantenere una posizione disordinata! Quante volte accusiamo Dio di ingiustizia! Affermiamo: Signore, perché permetti questo e quello? Tale comportamento è l'effetto del peccato originale che, dopo aver provocato ogni disordine e instaurato un clima di diffidenza verso il Padre Eterno e le altre persone, alimenta chiusure in noi stessi, che si manifestano evidenziando le colpe altrui. Dio Creatore, dice la Sacra Scrittura, passeggiava nel giardino terrestre alla brezza della sera, in familiare intimità con Adamo ed Eva. Nella terribile esperienza del peccato, Dio andò verso i suoi figli impauriti e avviliti. Chiese ad Adamo: "Chi ti ha fatto sapere che eri nudo?". Adamo rispose accusando Eva: "La donna che tu mi hai posta accanto mi ha dato dell'albero e io ne ho mangiato". Eva, non si riconobbe subito colpevole ed indicò il tentatore come responsabile della sua caduta: "Il serpente mi ha ingannata e io ho mangiato" (Gn 3,11-13). Adamo ed Eva dovevano riconoscere subito la responsabilità del loro peccato. Quando riconosciamo d'aver peccato ameremo, con giustizia, il nostro Dio e i fratelli! Se abbondò il peccato, sovrabbondò la grazia di Cristo! È festa senza limiti per il peccatore sinceramente pentito! Lo dice il confessore Beato Pio da Pietrelcina e con lui, tutti i sacerdoti che per ore ed ore confessano i penitenti. / Il fariseo e il figlio maggiore della citata parabola, parlano ed agiscono, non in base ai dati certi, ma mossi dai loro preconcetti; per loro, la realtà è evi-dente! Nel caso del fariseo, Gesù conclude: "Ma io vi dico: questi (il pubblicano) tornò a casa giustificato, a differenza dell 'altro (il fariseo)" (Lc 18,14). Il motivo di questa conclusione divina è semplice: il fariseo, in pratica, non si riteneva bisognoso di perdono-salvezza, perciò non si umiliò nel chiedere misericordia, mentre Dio ha promesso di darci la Salvezza se la chiediamo pentiti. Nel caso della parabola del Padre misericordioso, il Padre spiega le ragioni del suo comportamento: rivela al figlio maggiore quello che ignorava: il figlio più giovane, suo fratello, è pentito al punto da accettare di essere trattato come un servo qualsiasi: "... non sono più degno di esser chiamato tuo figlio" (Lc 15,21). / Il Padre, Dio misericordioso, invia il suo Figlio Unigenito: Gesù Cristo, consustanziale al Padre. Appare luminosamente infinita, instancabile, la Bontà del Figlio di Dio, vero Figlio maggiore, nei confronti di tutti noi, figli prodighi che ritorniamo alla casa paterna! Non solo Dio-Figlio attende il ritorno dei suoi fratelli minori ma, lui stesso, dopo aver lasciato la casa del Padre, i cieli, si è messo alla ricerca dei suoi fratelli lontani. Gesù può affermare: "Chi ha visto me ha visto il Padre" (Gv 14,9); per la perfetta unione di amore, i fratelli minori, in tutto, vedono in Gesù, il Padre-Dio. / Una grande lezione dobbiamo ritenere dalla parabola del Padre misericordioso: "Quando (il figlio prodigo) era ancora lontano il padre lo vide e commosso gli corse incontro, gli si gettò al collo e lo baciò" (Lc 15,20). Dio Padre vuole che i suoi figli che non hanno lasciato la casa paterna, vita di grazia-vita divina, siano gioiosamente solleciti ed operino fattivamente per il ritorno dei loro fratelli lontani. Dobbiamo avere compassione, facendo propri i sentimenti di Dio-Padre nostro, al punto da non darci pace, non darci per vinti, ma tutto intraprendere e fare tutto il possibile per il recupero-salvezza della loro anima e per dare gioia al Padre-Buono. Desiderare di partecipare alla festa del Padre, festa che non avrà mai fine, quando ci si riunirà per sempre nella Patria vera e definitiva: "Così, vi dico, ci sarà più gioia in cielo per un peccatore convertito, che per novantanove giusti che non hanno bisogno di conversione" (Lc 15,7). I sacerdoti che confessano si dimenticano dei peccati dei fratelli pentiti, e partecipano della loro immensa gioia. Questa gioia divina sostiene i confessori nelle ore e ore vissute nell'amministrare il sacramento del Padre misericordioso. / La conversione e la riconciliazione nostra e dei fratelli con Dio-Trinità! È questo il grande lavoro che Dio-Padre vuole che decisamente e con fiducia intraprendiamo, certi che con i mezzi che ci mette continuamente a disposizione potremo riuscire nell'impresa divina. Come è respinta da Dio la superbia del fariseo, allo stesso modo non è gradita a Dio la falsa umiltà di colui che avanza, come ragioni di disimpegno, la propria meschinità o gli egoismi che lo hanno vinto in passato. / Entrare nelle prospettive di Dio-Padre, collaborando con Lui instancabilmente, fino alla fine, significa immunizzarsi, sempre e maggiormente, contro ogni forma di alienazione e, d'altra parte, significa irrobustire e rinsaldare sempre più i vincoli di carità e di vita con la Santissima Trinità. / Dio sa come siamo bisognosi di tutto, Dio sa quello che è per il nostro bene, Dio ha già predisposto come e quando darci quello che ci è necessario e darci più ancora; Egli desidera da noi che gli chiediamo la forza e la perseveranza per amare col suo Cuore, con i suoi sentimenti, tutti i nostri fratelli, particolarmente i più esposti a perdersi. Gesù stesso, pur essendo Dio, ha condiviso la nostra condizione umana, come ricorda San Paolo. Costantemente attingeva dall'eterno Padre, nella preghiera, la forza per amare anche coloro che lo odiavano. E sua l'affermazione: "Se hanno osservato la mia parola, osserveranno anche la vostra" (Gv 15,20b); "In verità, in verità vi dico: anche chi crede in me, compirà le opere che io compio e ne farà di più grandi, perché io vado al Padre. Qualunque cosa chiederete nel nome mio, la farò, perché il Padre sia glorificato nel Figlio. Se mi chiederete qualche cosa nel mio nome, io la farò" (Gv 14,12-14). Chiediamo per noi e per tutti l'aumento della fede, la vera conversione e la perseveranza finale nella Volontà di Dio, condizioni indispensabili per entrare nel Regno dei Cieli. / Ineffabile ed Eterno Padre, amore misericordioso, il tuo dilettissimo Figlio, il Signore nostro Gesù Cristo, ci ha detto: Beati i misericordiosi perchè otterranno misericordia"; nel nome di Gesù, per mezzo del Cuore Immacolato di Maria, ti chiediamo: Manda il tuo Santo Spirito, l'amore misericordioso, in ogni cuore; i tuoi figli, amino col tuo stesso cuore compassionevole e, liberi da qualsiasi risentimento, vedano in ogni persona, non una creatura da giudicare, ma un fratello da rispettare e da aiutare, per tuo volere. / Pater, Ave, Gloria.</p></div>
<div><p>QUINTO GIORNO:</p><p>Nel nome del Padre e del Figlio e dello Spirito Santo. Amen. O Dio, vieni a salvarmi. Signore, vieni presto in mio aiuto. Gloria al Padre. La creatura umana: sacra, perché sposata alla natura divina. (Rm 5,8-11.15-17.8,31-39; Fil 2,5-11) / Non serve perdere tempo pensando a come sarebbero andate le cose se Dio non avesse trovato l'unica creatura immacolata, la sempre vergine Maria che, con il suo "Sì", ha reso possibile l'Incarnazione del Verbo e la Redenzione operata da Gesù. Dobbiamo meditare le opere di Dio: Creatore, Redentore e Santificatore, tenendo presente la realtà storica come si è svolta e si svolge. / Abbiamo considerato come Dio aveva minacciato, ai primi uomini creati, la pena di morte, quale conseguenza della trasgressione del suo comando di vita eterna. Sappiamo bene che la persona che muore non è in grado, da sé, di tornare alla vita. Solo Gesù, Uomo-Dio, per virtù propria, ha potuto riprendere il proprio corpo: "Nessuno me la toglie (la vita), ma la offro da me stesso, perché ho il potere di offrirla e il potere di riprenderla di nuovo. Questo comando ho ricevuto dal Padre mio" (Gv 10,18). Diceva il Papa Paolo VI: "Siamo capaci di perderci ma non di salvarci!... abbiamo bisogno di un Salvatore...". È evidente che Dio-Trinità, eterno presente, come ha visto che l'umanità si sarebbe persa, ha pure previsto il rimedio: Gesù, Uomo-Dio, e la Redenzione da lui operata. / È bene, tuttavia, tenere presente cosa ne sarebbe stato dell'umanità, di ognuno di noi, se Dio misericordioso non fosse intervenuto per salvarci. Col peccato originale, Adamo ed Eva, rifiutano lo Spirito di Dio-Vita eterna, la comunione con lui e, conseguentemente, accolgono in sé lo spirito del nemico di Dio e dell'umanità, Satana-morte. Gesù l'ha detto: "Chi non è con me, è contro di me; e chi non raccoglie con me, disperde" (Lc 11,23). L'esistenza eterna donataci da Dio, senza il suo intervento liberante, avrebbe avuto come conseguenza, per libera scelta umana, la situazione di eterna schiavitù sotto il giogo demoniaco. Sarebbe stato il vero inferno, iniziato su questa terra e consumato per sempre oltre questo mondo. Con le nostre forze, non solo singolarmente, ma neppure organizzati collettivamente, mai avremmo avuto la forza di liberarci. / Solo l'offeso ha il diritto, per sua bontà, di decretare di usare misericordia al suo offensore e di perdonarlo. Solo Dio, autore della vita e onnipotente, può decidere, nella sua santità, di ridare la vita a chi l'aveva uccisa e liberare da qualsiasi schiavitù. Dio lo può sempre compiere questo atto e lo vuole sempre compiere: come l'uomo si rende, liberamente, schiavo del peccato e di Satana, così, per giustizia, deve volere essere liberato, collaborando con Dio-Trinità, osservando le sue leggi di vita. / Il piano meraviglioso di Dio, sconosciuto a Satana, fino al tempo della sua manifestazione, ha previsto che l'Infinito-Eterno-Onnipotente Verbo di Dio, per mezzo del quale sono state fatte tutte le cose, visibili ed invisibili, unisse a sé la natura umana. Con l'Incarnazione del Verbo, in un certo senso, Dio si è unito ad ogni uomo. Gesù sottolinea, ancora, l'ineffabile unità voluta dal Padre tra Lui e noi: "Io sono la vite, voi i tralci..." (Gv 15,5), "Chi accoglie voi accoglie me, e chi accoglie me accoglie colui che mi ha mandato" (Mt 10,40), "Padre prego... perché tutti siano una cosa sola. Come tu, Padre sei in me e io in te, siano anch 'essi in noi una cosa sola.. Io in loro e tu in me, perché siano perfetti nell'unità" (Gv 17,21.23). / Nell'unione ipostatica, come sappiamo, in Gesù ci sono due nature: divina e umana; due volontà: divina e umana; Gesù è la vera vite: quello che Gesù è per natura, Dio, ogni creatura umana, lo diventa, se vuole, per pura grazia divina; come tralci, siamo inseriti in Gesù, diventando così partecipi della sua natura divina. Siamo creati per vivere divinamente. A questa luce si comprende bene che Gesù, come dice San Paolo: "essendo stato lui stesso provato in ogni cosa, a somiglianza di noi, escluso il peccato" (Ebr 4,15), ha accettato di essere il Capo del Corpo, che è la Chiesa e, nello stesso tempo, ha ritenuto come ferite sue, schiavitù sua, morte sua, le ferite, la schiavitù e la morte volute liberamente dalle membra del suo Corpo. Gesù realmente ha detto: "Io sono ferito, Io sono schiavo, Io morirò", come muore realmente un corpo colpito da malattie mortali, in tutte le sue membra, anche se il Capo è perfettamente sano. / È per avere accettato questa morte, rimanendo perfettamente fedele ed obbediente in tutto alla volontà dell'eterno Padre, rimanendo fermo nella volontà di bene che vuole, solo e sempre, il bene e la vita di tutti, che Gesù, come uomo, non ha potuto né mai potrà essere vinto dalla morte vera; fondamentalmente, la morte vera rimane, secondo Dio, la libera scelta per la morte che segue al peccato: libera scelta di esistere separati da Dio e separati dal Corpo vivo di Gesù, nella trasgressione delle leggi di vita eterna. Dobbiamo anche ricordare che Gesù-Dio fu sempre fuso con lo Spirito Santo vivificatore: dalla Incarnazione alla Passione e Morte. / Si tratta, per chi vuole la vita vera ed eterna, di accettare con ineffabile meraviglia e gratitudine, la regalità di Gesù. È la regalità di Gesù quella che ci libera da tutte le schiavitù. Appare comprensibile come, per giustizia, Gesù-Dio ci chieda di sopportare con pazienza le nostre infermità, durante questo esilio terreno; infatti, per giustizia soffriamo, noi peccatori, come diceva bene il buon ladrone, convertito e crocifisso accanto a Gesù: "Neanche tu (riprendendo il suo compagno, crocifisso insieme a Gesù) hai timore di Dio e sei dannato alla stessa pena? Noi giustamente, perché riceviamo il giusto per le nostre azioni, egli invece non ha fatto nulla di male" (Lc 23,40-41). Noi soffriamo per le nostre colpe, Gesù, al contrario, soffre da innocente per i mali nostri, perché siamo sue membra, suoi tralci... / Misericordia infinita dell'eterno Padre che ci dona il Figlio, creandoci nel Figlio e, come il Figlio, ci rende partecipi attivamente del suo sacerdozio, del suo ministero profetico e regale che si concretizza, per noi, nella efficace collaborazione salvifica con Cristo, per Cristo e in Cristo. Per questo è necessario, secondo la parola di Dio, che: "Chi dice di dimorare in Cristo, deve comportarsi come lui si é comportato" (1Gv 2-6). Tutto questo si realizza sempre per grazia, se lo vogliamo. Da una parte è Dio che suscita nei nostri cuori i santi desideri, che sono secondo la sua volontà; da parte nostra Dio vuole che insistentemente e perseverantemente gli chiediamo che non permetta mai che abbiamo ad essere separati da lui, come si dice nella Santa Messa, nell'Orazione sacerdotale, in preparazione alla comunione: "Signore Gesù Cristo, che per volontà del Padre e per l'opera dello Spirito Santo morendo hai dato la vita al mondo, per il santo mistero del tuo Corpo e del tuo Sangue liberaci da ogni colpa e da ogni male, fa 'che siamo sempre fedeli alla tua legge e non siamo mai separati da te”. / Ineffabile ed Eterno Padre, amore onnipotente, il tuo dilettissimo Figlio, il Signore nostro Gesù Cristo, ci ha detto: lo sono	la risurrezione e la vita"; nel nome di Gesù, per mezzo del Cuore Immacolato di Maria ti chiediamo: Manda il tuo Santo Spirito, lo Spirito di vita, in ogni cuore; i tuoi figli, morti a tutto ciò che ci separa da te, nostro tutto, vivano, fin da questa terra, con lo stesso cuore di Gesù-Dio, l'Eterno Vivente. Pater, Ave, Gloria.</p></div>
<div><p>SESTO GIORNO:</p><p>Nel nome del Padre e del Figlio e dello Spirito Santo. Amen. O Dio, vieni a salvarmi. Signore, vieni presto in mio aiuto. Gloria al Padre. La creatura umana: invitata a vita perfetta (Matteo 5,22-48) / Il comando di Gesù: "Siate voi dunque perfetti come è perfetto il Padre vostro celeste" (Mt 5,48), ci lascia senza parole, anche se onorati dalla fiducia di Dio. Può anche spaventarci: ci viene comandato di imitare, raggiungere, Colui che è la perfezione in Persona. Gesù-Dio, essendo la Sapienza in Persona, è impossibile che comandi realtà irragiungibili. Naturalmente, non ci viene comandato di raggiungere la perfezione assoluta; non possiamo diventare ciò che Dio è da sempre: l'infinito, l'eterno, l'onnipotente pienezza di ogni perfezione di vita e di bene. Siamo e saremo in eterno creature che hanno avuto un inizio e resteremo creature per sempre, totalmente dipendenti da Dio. Quello che Gesù vuole che noi ci sforziamo di raggiungere, e ci è possibile e doveroso raggiungere, è la pienezza di perfezione di vita e di ogni bene raggiungibile, uniformandoci, in tutto, alla volontà di Dio, dando il massimo che possiamo dare, umanamente parlando. / Dio è Amore, come dice la Sacra Scrittura; la perfezione umana consiste, perciò e anzitutto, nell'amare Colui che è l'Amore infinito, eterno ed onni-potente: con tutto il cuore, con tutta la mente, con tutta l'anima, con tutte le forze (cfr Mc 12,29-31). Gesù l'ha affermato: "Questa è la vita eterna: che conoscano te (Padre), l'unico vero Dio, e colui che hai mandato, Gesù Cristo" (Gv 17,3), conoscere il Padre secondo la volontà di Gesù-Dio, non secondo i nostri criteri o i criteri del mondo. Per conoscenza qui si intende, secondo Gesù, non una formazione puramente intellettuale, ma la fusione con Dio, che è compenetrazione di vita, realizzabile all'unica condizione di mettere in pratica la Parola di Dio. C'è solo un modo per conoscere la Verità, ha detto Gesù-Verità: "Gesù allora disse a quei Giudei che avevano creduto in lui: 'Se rimanete fedeli alla mia parola (mettendola in pratica), sarete davvero miei discepoli conoscerete la verità (Io sono la Via-Verità-Vita) e la verità vi farà liberi' "(Gv 8,31). / Il secondo grande comandamento, simile al primo, è quello di amare il prossimo nostro come noi stessi. Quando chiesero a Gesù chi fosse il nostro prossimo, Gesù rispose narrando la famosa e bella parabola del buon samaritano (cfr Lc 10,29-37). Sappiamo bene, perché Gesù ce lo ha detto chiaramente, che tutto ciò che facciamo al più piccolo, Gesù-Dio lo ritiene fatto a sé e ci ricorderà questa realtà quando si incontrerà, con noi, nel giorno del giudizio particolare (cfr Mt 25,34.41). l'essere perfetto come è perfetto il Padre nostro che è nei cieli significa, perciò, amare Gesù-Dio e il suo Corpo, che è la Chiesa, nella totale pienezza possibile alla natura umana, con lo stesso amore col quale l'Eterno Padre ama l'Eterno Verbo fatto Uomo. Gesù ci comanda di amarci gli uni gli altri come lui ci ha amato, affermando: "Chi ha visto me ha visto il Padre" (Gv 14,9b); Gesù vuole evidenziare non solo l'unità di natura con Dio Padre, essendo l'eterno Verbo, ma vuole anche evidenziare l'adesione umana di carità, perfettamente vissuta e costantemente tenuta con Dio-Padre e con l'umanità, possibile anche a qualsiasi creatura umana. / L'affermazione di Gesù: "Io sono la vite, voi i tralci. Chi rimane in me e io in lui, fa molto frutto, perché senza di me non potete far nulla" (Gv 15,5), l'invito suo: "Chiedete e vi sarà dato" (Mt 7,7), e la garanzia: "Qualunque cosa chiederete nel nome mio, la farò, perché il Padre sia glorificato nel Figlio" (Gv 14,13), manifestano il dono gratuito di Dio, offerto a tutti, di essere inseriti nella vita divina, con la conseguente capacità di vivere attivamente e divinamente il nostro rapporto di amore con le Persone divine e con le creature. / L'unica condizione che permette questo rapporto di amore, da parte della creatura umana, è il sincero desiderio di viverlo secondo la volontà di Dio. Ce lo ricorda Sant'Agostino: "1l desiderio di Dio è preghiera: chi l'ha abitualmente prega sempre". Chi smette di desiderare smette di pregare, cioè si chiude a questo rapporto vitale con Dio e l'umanità. Si capisce bene, perciò, che i Comandamenti di Dio, che sono leggi di vita, uscite dal cuore di Dio-Trinità, il sacrificio della Messa, i Sacramenti e la vera preghiera sono finalizzati a favorire nel modo più perfetto, la nostra vita in Dio, con Dio e con l'umanità. / La nostra vita di preghiera e la vita sacramentale verrebbero veramente mortificate e private di significato se non si mettesse, al vertice di tutto il nostro pensare ed agire, la nostra perseverante uniformità alla volontà di Dio; Dio è Amore e la sua volontà è perfezione di Amore. / Il nostro costante esame di coscienza deve essere rivolto a questo obiettivo centrale: è vivo in me il desiderio di essere figlio, degno e fedele, di Dio? Posseggo il desiderio costante di amare Gesù-Dio col cuore e con l'amore di Dio-Padre? Se mi ritengo soddisfatto della mia situazione mi devo seriamente preoccupare! È necessario essere instancabili nell'invocare il dono dello Spirito Santo, in pienezza, in noi. Lo Spirito Santo-Dio è il vero e supremo dono di Dio che ci inserisce vitalmente e attivamente nel vortice di amore che unisce l'eterno Padre all'eterno Figlio. Questo dono va chiesto con vivo desiderio: Gesù lo disse: "Se dunque voi, che siete cattivi, sapete dare cose buone ai vostri figli, quanto più il Padre vostro celeste darà lo Spirito Santo a coloro che glielo chiedono" (Lc 11,13). È importante ricordare l'efficacia della preghiera concordata tra due o più persone: "In verità vi dico ancora: se due di voi sopra la terra si accorderanno per domandare qualunque cosa, il Padre mio che è nei cieli ve la concederà. Perché dove sono due o tre riuniti nel mio nome, io sono in mezzo a loro" (Mt 18,1940). Chiediamo al Padre nostro, nel nome di Gesù, lo Spirito Santo; chiediamo da soli, riuniti nelle famiglie, nei gruppi ecclesiali, nelle comunità religiose e in ogni incontro di preghiera. / La semplice osservanza dei divieti contenuti nei Comandamenti e la formale osservanza esteriore della santificazione delle feste e dell'amore verso i parenti, priva dell'anima vera, che anela costantemente, e con tutta se stessa, a questo rapporto filiale con Dio Trinità, difficilmente reggerà all'urto delle prove della vita. È necessario instaurare un rapporto vivo di amore con le persone della Santissima Trinità, con la consapevolezza che siamo sempre alla presenza di Dio. / Desiderando di amare Gesù-Dio, che ritiene fatto a sé tutto quello che facciamo al più piccolo, desideriamo di amare, concretamente, con la pienezza di perfezione e d'amore possibile a creatura umana: con tutto il cuore. Ci è di esempio vivo, in questa decisione personale, la Madre di Dio, Maria Santissima, la cui perfezione è seconda solo a quella di Dio e alla quale chiederemo: "Maria Santissima, Madre di Dio, regna in me, ora e sempre, affinché possa amare Gesù col tuo stesso cuore, col tuo stesso amore!". / Ineffabile ed Eterno Padre, amore santissimo, il tuo dilettissimo Figlio, il Signore nostro Gesù Cristo, ci ha detto: Sia te voi perfetti come è perfetto il Padre vostro celeste'' nel nome di Gesù, per mezzo del Cuore Immacolato di Maria, ti chiediamo: Manda il tuo Santo Spirito, il divino Spirito Santo, in ogni cuore; i tuoi figli possano amarti in eterno con lo stesso sacratisssimo Cuore di Gesù, vero Dio e vero Uomo, per la tua gioia e per il bene di tutta l'umanità. Pater, Ave, Gloria.</p></div>
<div><p>SETTIMO GIORNO:</p><p>Nel nome del Padre e del Figlio e dello Spirito Santo. Amen. O Dio, vieni a salvarmi. Signore, vieni presto in mio aiuto. Gloria al Padre. La creatura umana: in dialogo con l'eterno Padre (Mt 6,7-15) / Sappiamo che, per somma misericordia di Dio, la Santissima Trinità, da sempre, ha decretato di crearci in Cristo, come evidenzia San Paolo. È dono ineffabile potere rivolgerci all'eterno Padre del nostro Signore Gesù Cristo, chiamandolo Padre, Padre nostro. Prima di pronunciare la santa preghiera del Padre nostro, insegnataci da Gesù, dobbiamo tenere presenti le condizioni indispensabili per essere ascoltati da Dio ed essere accolti come veri figli. / Anzitutto stare come si conviene alla presenza di Dio. Questo deve essere un esercizio abituale da praticarsi in qualsiasi luogo e in qualsiasi circostanza della vita: sempre siamo e viviamo in Dio. Egli, mai, neppure per un solo istante, cessa di amarci, di seguirci, di usare verso di noi infinite attenzioni e delicatezze. / Per rivolgersi degnamente a Dio, Padre nostro, con l'orazione insegnataci da Gesù, sono necessarie, da parte nostra, disposizioni di fede, umiltà, fiducia, amore. Fede ferma nella paternità di Dio che vuole, solo e sempre, il bene delle sue creature, perché è la bontà in persona. Umiltà: Dio è sempre Dio, Egli è colui che è, e le creature tutte, dei nulla che esistono per sua bontà. "Ricordati che io sono Colui che è e tu sei colei che non è", ricordava Gesù a Santa Caterina da Siena. Anche se Dio vuole che lo invochiamo col nome di Padre, mai ci deve lasciare la consapevolezza del nostro nulla e del dono della figliolanza divina, concesso senza alcun merito. Fiducia: illimitata fiducia nella fedeltà di Dio alle sue promesse: Dio ha parlato, Dio ha creato, "... perché i doni e la chiamata di Dio sono irrevocabili" (Rm 11,29); "L'erba inaridisce, i fiori cadono, ma la parola del Signore rimane in eterno" (1 Ptr i ,24b-25); "Ma tu (mio Dio), resti lo stesso" (Sai 102,28); "Io sono il Signore, non cambio". Amore: non paura di Dio, ma giusto equilibrio tra timore e amore, timore inteso come preoccupazione-vigilanza tesa non solo a non offendere Dio ma a soddisfarlo-glorificarlo in tutto. Amore che ci porta a tenere viva, verso Dio, una filiale-audace confidenza. / Terminato l'insegnamento della preghiera del Padre nostro, Gesù fa una precisazione importante: "...Se voi infatti perdonerete agli uomini le loro colpe, il Padre vostro celeste perdonerà anche a voi; ma se voi non perdonerete agli uomini, neppure il Padre vostro perdonerà le vostre colpe" (Mt 6,14-15). Entriamo, qui, nella profondità della preghiera viva che ci richiama il comandamento divino di Gesù: "Siate voi dunque perfetti come è perfetto il Padre vostro celeste" (Mt 5,48) e l'affermazione di Gesù: "Chi vede me, vede colui che mi ha mandato" (Gv 12,45). Siamo chiamati, come figli, ad avere anzitutto, nel Figlio e col Figlio, gli stessi sentimenti di Gesù che afferma: "Il Figlio dell 'uomo infatti è venuto a cercare e a salvare ciò che era perduto" {Lc 19,10); "Io sono venuto perché abbiano la vita e l'abbiano in abbondanza" (Gv 10,10). L’atteggiamento filiale presuppone il vivo desiderio, delle singole membra del Corpo mistico di Cristo, che la guarigione/perdono/salvezza siano estesi a tutte le membra del Corpo di Cristo, che è anche il nostro corpo. Il perdono, cosi inteso, come ce lo chiede Dio, quale condizione per essere perdonati, presuppone un uguale interesse per il bene del singolo membro (=il proprio) e per il bene di tutte le membra del corpo. Questo interesse implica una attiva collaborazione con Gesù-Dio medico, per il risanamento di tutto l'essere. Di fatto, il negare il perdono I guarigione I salvezza, ad un membro del proprio corpo, costituisce, in realtà, un vero disinteresse per la propria salute I salvezza, che ha il sapore del suicidio. Esiste un legame indissolubile in Cristo, per volontà di Dio-Padre, fra tutti i membri. / Più profondamente va considerato l'atteggiamento di Dio nei confronti dell'umanità e di ogni singolo uomo in particolare. Qui ci richiamiamo il comando di Gesù-Dio, precedentemente citato: "Siate voi dunque perfetti come è perfetto il Padre vostro celeste" (Mt 5,48). Lo Spirito Santo, per mezzo degli agiografi, ci dice: "Dio non ha mandato il Figlio nel mondo per giudicare il mondo, ma perché il mondo si salvi per mezzo di lui" (Gv 3,17); "il Padre infatti non giudica nessuno ma ha rimesso ogni giudizio al Figlio" (Gv 5,22): il Padre ha rinunciato a giudicare l'uomo! Gesù, da parte sua, disse: "Se qualcuno ascolta le mie parole e non le osserva, io non lo condanno... Chi mi respinge e non accoglie le mie parole, ha chi lo condanna: la parola che ho annunziato lo condannerà nell'ultimo giorno" (Gv 12,47-48). / Ogni creatura umana, ad imitazione di Dio, per essere perfetta come lo è Dio, deve, anzitutto, astenersi dal giudicare e condannare chiunque, anche se stesso. La creatura umana,, con tutta umiltà, che è verità, sinceramente si riconoscerà peccatrice e bisognosa di essere salvata, nella ferma convinzione che non potrà mai auto-assolversi e auto-salvarsi, ma avrà la certezza fondata sulla bontà di Dio, che l'amore misericordioso di Dio Padre lo attende per curarlo e salvarlo eternamente. / Ineffabile ed Eterno Padre, amore fedele, il tuo dilettissimo Figlio, il Signore nostro Gesù Cristo, ci ha detto: Il Figlio dell'uomo è venuto cercare e a salvare ciò che era perduto" nel nome di Gesù, del Cuore Immacolato di Maria, ti chiediamo: Manda il tuo Santo Spirito, Lo Spirito di fedeltà, in ogni cuore; i tuoi figli ti amino e ti temano sempre, come si conviene; liberaci e preservaci sempre dal peccato contro lo Spirito Santo, aumenta in noi, sempre più, la fede in te. Pater, Ave, Gloria.</p></div>
<div><p>OTTAVO GIORNO:</p><p>Nel nome del Padre e del Figlio e dello Spirito Santo. Amen. O Dio, vieni a salvarmi. Signore, vieni presto in mio aiuto. Gloria al Padre. La Creatura umana: Creata per la gloria dei cieli (Ap 21,9-11.22-27; 22,3-5.16.17.20-21) / Nella Nuova Gerusalemme: “Non entrerà in essa nulla d'impuro, né chi commette abominio o falsità, ma solo quelli che sono scritti nel libro della vita dell 'Agnello" (Ap 21,27). Un’affermazione tratta dal libro della Apocalisse, che abbiamo citato, non deve farci pensare, erroneamente, come abbiamo già detto, ad un fatalismo cieco, ad un destino ineluttabile predeterminato da Dio. Dio è giustizia infinita e ha creato l'umanità pen-sando ad ogni singola creatura umana, desiderando che la sua dimora eterna sia allietata da tanti figli e figlie creati a sua immagine e somiglianza. Il dono della libertà, che Dio ha dato all'umanità, mette ogni creatura umana nella condizione di decidersi per Dio: accettare di essere suoi figli, o rifiutare di far parte della famiglia divina, scegliendo di vivere secondo lo spirito del mondo, il cui dio, feroce, è Satana. Non esiste perciò la predestinazione alla condanna dell'inferno ma, esiste, naturalmente, una conoscenza infallibile da parte di Dio Trinità del numero degli eletti: " ... quelli che sono scritti nel libro della vita dell 'Agnello" (Ap 21,27). San Pietro disse: "'In verità sto rendendomi conto che Dio non fa preferenze di persone, ma chi lo teme e pratica la giustizia, a qualunque popolo appartenga, è a lui accetto" (At 10,34). Spetta alla creatura umana fare in modo che il proprio nome sia scritto e rimanga per sempre nel libro della vita dell'Agnello. / Gesù ci ha istruito personalmente ed ha lasciato alla Santa Chiesa il compito di istruire e guidare alla salvezza l'umanità. La Chiesa dispone di mezzi efficaci per inserire nella vita trinitaria-divina le creature umane, e per mantenerle nella grazia di Dio: questi mezzi indispensabili sono i Sacramenti. Occorrono determinate condizioni. / 1a condizione: ricevere il battesimo e vivere da battezzati! "Gesù disse loro... 'Chi crederà e sarà battezzato sarà salvo, ma chi non crederà sarà condannato"' (Mc 16,16). Per credere in Gesù-Dio si intende, naturalmente, non il semplice riconoscimento della divinità di Gesù, cosa che fanno anche i demoni, ma l'adesione pratica agli insegnamenti-comandamenti di vita di Gesù. / 2a condizione: la necessità di diventare come bambini: avere la purezza di spirito, conservata o riacquistata col permanente pentimento-penitenza: "Gli rispose Gesù (a Nicodemo): 'In veritò, in veritò ti dico, se uno non rinasce dall'alto, non può vedere il regno di Dio'. (.) Se uno non nasce da acqua e da Spirito, non può entrare nel regno di Dio. Quel che è nato dalla carne è carne e quel che è nato dallo Spirito è spirito"' (Gv 3,3.5-6). Il bambino, accanto a papà e mamma, vuole sempre crescere e maturare nella novità di vita. Dio è l'Eterno Presente: né vecchio, né giovane. Dio rimane eterna novità sia che viviamo, sia che moriamo, qui in terra come in cielo. / 3a condizione: perseveranza finale nella volontà di Dio. La difficoltà della perseveranza finale nella volontà di Dio è evidenziata da Gesù a motivo delle prove della vita. Ogni creatura umana deve scontrarsi ogni giorno con i tre classici nemici dell'anima: satana, il mondo e la carne, che si manifesta con la sua triplice concupiscenza: "Non amate né il mondo, né le cose del mondo! Se uno ama il mondo, l'amore del Padre non è in lui perché tutto quello che è nel mondo, la concupiscenza della carne, la concupiscenza degli occhi e la superbia della vita, non viene dal Padre, ma dal mondo" (1 Gv 2,15-16); Gesù ci avverte apertamente: "Entrate per la porta stretta, perché larga è la porta e spaziosa la via che conduce alla perdizione, e molti sono quelli che entrano per essa; quanto stretta invece è la porta e angusta la via che conduce alla vita, e quanto pochi sono quelli che la trovano!" (Mt 7,13-14). Avvertimento divino, solenne e decisivo: ci viene offerto da Dio-Padre, il cammino della vita-salvezza, verso la nuova ed eterna Gerusalemme del cielo: a noi acconsentire! Gesù con la sua Passione-Morte e Resurrezione ci ha aperto le porte della Gerusalemme celeste, porte che erano state chiuse dopo il peccato originale. / Un incontro vitale e vivificante con Dio Trinità necessariamente, per la libertà umana che Dio rispetta, deve realizzarsi e intensificarsi sempre più sin da adesso. La ragione profonda del Santo sacrificio della Messa, che Gesù ci ha lasciato come memoriale, come opera di salvezza che viene realizzata oggi per ognuno di noi, questo incontro filiale con la famiglia Trinitaria-divina, specialmente nella santificazione delle domeniche e feste comandate e con la nostra vita sacramentale, assumono l'aspetto di un anticipo festoso di quella pienezza che non avrà mai fine nella Gerusalemme celeste. Il nostro incontro sacramentale con Dio, e la nostra partecipazione consapevole al Santo Sacrificio della Messa, permette l'azione terapeutica-guaritrice-creatrice di Dio Trinità. / La serietà della situazione e la prospettiva di una felicità che non avrà mai fine, il cui esito positivo è lasciato alla nostra responsabilità, sprona inevitabilmente la creatura umana alla ricerca e all'utilizzo di tutte le risorse vitali di cui può disporre. Anzitutto l'umile e fiducioso ricorso, come veri poveri, all'aiuto divino. Quello che conta veramente, l'impegno più importante da svolgere, è quello di permettere a Dio-Trinità di operare in noi. La nostra collaborazione con Dio è indispensabile, come lo è, quella del paziente, nei confronti del medico curante. Gesù-Dio sta continuamente vicino a noi come padre e come medico, per guidarci, per risanarci e ricrearci col suo Sangue, per cui si può dire degli eletti: "Essi sono coloro che sono passati attraverso la grande tribolazione e hanno lavato le loro vesti ren-dendole candide col sangue dell 'Agnello" (Ap 7,14). / Per avere la certezza morale, di non errare nel raggiungere l'obiettivo della vita eterna, e con questa la Patria, la Gerusalemme celeste, è necessario affi-darsi totalmente alla Madre di Dio e Madre nostra. Maria Santissima ha promesso la salvezza dall'errore nel tempo e la salvezza eterna a chi si consacra a Lei. Deve essere una consacrazione concretizzata nella vita di ogni giorno, fino alla morte. / A Fatima, nel 1917, la Vergine Immacolata, Madre di Dio e nostra, è apparsa per comunicarci questa volontà di Dio: si estenda nel mondo la devozione al Cuore immacolato di Maria Santissima; sincera e perseverante conversione a Dio; si intensifichi la preghiera, specialmente il santo Rosario, privatamente e nelle famiglie; penitenza e sacrifici per la conversione dei peccatori e in riparazione delle offese contro i Sacratissimi Cuori di Gesù e di Maria. Se l'umanità ascolterà la Madre di Dio e Madre nostra, questa nostra terra diventerà, certamente, un'anticamera della Gerusalemme celeste e più agevo-le sarà il nostro pellegrinaggio verso la Patria eterna. / Ineffabile ed Eterno Padre, amore fulgido, il tuo dilettissimo Figlio, il Signore nostro Gesù Cristo, ci ha detto: In verità vi dico, se uno non rinasce dall'alto, non può vedere il regno di Dio"; nel nome di Gesù, per mezzo del cuore Immacolato di Maria, ti chiediamo: Manda il tuo Santo Spirito, lo Spirito rigeneratore, in ogni cuore, i tuoi figli, recuperino completamente l'integrità originale come nuovi Adami e nuove Eve, perfettamente uniformati atta tua volontà, conoscano anche su questa terra, a beatitudine del tuo regno di amore e di pace. Pater, Ave, Gloria.</p></div>
<div><p>NONO GIORNO:</p><p>Nel nome del Padre e del Figlio e dello Spirito Santo. Amen. O Dio, vieni a salvarmi. Signore, vieni presto in mio aiuto. Gloria al Padre. Meditazione conclusiva. / "Benedetto sia Dio, Padre del Signore nostro Gesù Cristo, che ci ha benedetti con ogni benedizione spirituale nei cieli, in Cristo. In lui ci ha scelti prima della creazione del mondo, per essere santi e immacolati al suo cospetto nella carità, predestinandoci ad essere suoi figli adottivi per opera di Gesù Cristo, secondo il beneplacito della sua volontà. E questo a lode e gloria della sua grazia, che ci ha dato nel suo Figlio diletto; nel quale abbiamo la redenzione mediante il suo sangue, la remissione dei peccati, secondo la ricchezza della sua grazia" (Ef 1,3-7). Questa lode uscita dal cuore di San Paolo, acceso di gioia e di gratitudine filiale, nel suo abbraccio d'anima con l'eterno Padre, lascia trasparire il desiderio che tutte le creature ammirino, stupite ed adoranti, l'ineffabile mistero di Dio Uno e Trino che agisce incessantemente nell'opera della creazione, redenzione e santifi-cazione dell'umanità: "Il Padre mio opera sempre e anch'io opero" (Gv5,17). Il primo uomo, creato con la "'polvere del suolo" (Gn 2-7), è creato a "immagine e somiglianza di Dio" (Gn 1,26); non e una semplice creatura, la più perfetta della terra, posta ai confini della dimora del suo creatore, ma, sublime realtà, è creata in Dio, nel cuore stesso di Dio, in Gesù-Dio, il vero Adamo, il Primogenito dell'eterno Padre. Come è vero che Dio ha creato la madre di Gesù, Immacolata, in previsione dei meriti del Figlio divino, in previsione degli stessi meriti ha creato la prima coppia umana, immacolata, decretando ab aeterno, di usare misericordia a loro e a tutti i discendenti, dopo il pentimento dei personali errori. / Appare evidente, alla luce della Rivelazione, che la ribellione-disobbedienza-rifiuto alle parole del Creatore, da parte della prima coppia creata e dei loro imitatori, equivale ad un uscire dal cuore di Dio, dal paradiso, dall'ambito vitale naturale, Cuore, per un'altra dimora: ... tutto ciò è paragonabile ad un auto-aborto! Realtà tremenda: è un vero suicidio! Ma Dio, "Ricco di misericordia", non vuole la morte del peccatore, dei propri figli che segue sempre con sguardo paterno, preoccupato solo di curare e di guarire le ferite che si sono procurati. Gesù-Dio, "è lo stesso ieri, oggi e sempre!" (Ebr 13,8), e sta sempre in mezzo a noi come colui che vuole restaurare, nell'uomo, l'immagine divina deturpata dal peccato. Gesù ha affermato, a più riprese e in vari modi, questa sua missione di salvatore: "In verità, in verità vi dico: chi ascolta la mia parola e crede a colui che mi ha mandato, ha la vita eterna e non va incontro al giudizio, ma è passato dalla morte alla vita" (Gv 5,24); "Non sono i sani che hanno bisogno del medico, ma i malati" (Mt 9,12); "È lo Spirito che dà la vita, la carne non giova a nulla; le parole che vi ho dette sono spirito e vita" (Gv 6,63); "Io sono venuto perché abbiano la vita e l'abbiano in abbondanza" (Gv 10,10); "Io sono la via, la verità, la vita" (Gv 14,6). Alle parole creatrici di Dio, parole riportate nei primi due capitoli del libro della Genesi, seguono le parole di Gesù-Dio, nella Pienezza dei tempi, per riportare vita e salute all'umanità decaduta: "Dalla sua pienezza noi abbiamo ricevuto e grazia su grazia" (Gv 1,16). / La domanda che Gesù rivolge al paralitico, giacente ai margini della piscina di Betzaetà: "Vuoi guarire?" (Gv 5,6), Gesù-Dio la rivolge ad ogni creatura umana: "Vuoi guarire? Vuoi la vita eterna?". Non può appagare completamente neppure la guarigione dalle malattie più gravi se non si risolve alla radice il problema esistenziale: Gesù dopo la guarigione dei dieci lebbrosi, osserva, rivolgendosi al samaritano riconoscente: "Non sono stati guariti tutti e dieci? E gli altri nove dove sono?" (Lc 17,17). Gesù con questa domanda evidenzia la necessità della gratitudine verso Dio, per la sua misericordia, che si concretizza nel permettergli di continuare in noi la sua opera guaritrice e creatrice: "La gloria di Dio, infatti, è l'uomo vivente". Il nostro ringraziamento a Dio Trinità consiste, infatti, nel dargli la gioia di metterci stabilmente al nostro posto naturale: il suo Cuore! Ce lo rivela Gesù nell'ultima cena, quando nella sua preghiera all'eterno Padre chiede: "E la gloria che tu hai dato a me, io l'ho data a loro, 'perché siano come noi una cosa sola. Io in loro e tu in me, perché siano perfetti nell'unità..." (Gv 17,22-23). / il nostro rapporto con Dio Uno e Trino va vissuto, quindi, come rapporto filiale-adorante e come rapporto terapeutico-curativo-creativo. Dio desidera da noi l'abbandono, in lui, confidente e fiducioso, che gli permetta di intervenire positivamente nella nostra vita. La condizione fondamentale che favorisce l'intervento salvatore di Dio in noi è la nostra obbedienza alle sue leggi di vita. La nostra stessa preghiera, individuale, familiare, liturgica, deve ottenerci, anzitutto, questa fedeltà sino alla fine, tutto il resto ci sarà dato in sovrappiù. Il pregare per ottenere una qualsiasi grazia, senza chiedere la somma grazia dell’uniformità alla volontà di Dio, è contraddire Dio e danneggiare se stessi. La permanente struttura obbedienziale, alle leggi di Dio, corrisponde alla struttura, autenticamente orante, della nostra esistenza: "Vegliate e pregate in ogni momento, perché abbiate la forza di sfuggire a tutto ciò che deve accadere, e di comparire davanti al Figlio dell'uomo" (Lc 21,36). Il Santo Sacrificio della Messa e i Sacramenti, che Gesù-Dio ci ha lasciato, permettono un incontro sensibile col Signore: nel Santo Sacrificio della Messa, viene efficacemente attualizzata l'opera della redenzione; Dio, realmente, ci cura e ci rafforza, continuando in noi l'opera della nostra creazione e santificazione, attraverso la permanente Pentecoste dello Spirito Santo; in particolare, nel sacramento della Eucaristia, farmaco di immortalità, Gesù-Dio ci assimila a sè in unità di vita: come la fusione di due candele in una, così dicevano i Santi Padri. Dobbiamo ricorrere spesso anche al sacramento della confessione, penitenza-riconciliazione, perché è una medicina, come insegnava il Papa Paolo VI: anche se non ci sono mancanze rilevanti da sottoporre all'assoluzione sacramentale. / Facciamo in modo che Gesù, almeno per noi cristiani, non abbia più a ripetere i dolorosi lamenti: "Questo popolo mi onora con le labbra, ma il suo cuore è lontano da me" (Mc 7,6): "...voi non volete venire a me per avere la vita" (Gv 5,40). Spesso siamo solleciti ad andare dal nostro medico, all'ospedale, nella speranza di essere guariti dai nostri mali; non dovremmo, a maggior ragione, correre da Gesù-Dio, vero medico, per lasciarci curare da lui? Lo abbiamo già detto: il Santo Sacrificio della Messa e i Sacramenti fanno parte di una vera terapia divina! Dobbiamo però essere precisi e scrupolosi negli appuntamenti settimanali, alla domenica e nei giorni festivi, come lo siamo agli appuntamenti fissati dal medico di famiglia. / I rimproveri di Gesù non siano mai più rivolti ad alcuno di noi: "Hanno chiuso i loro occhi per non vedere con gli occhi, non ascoltare con gli orecchi, non comprendere nel loro cuore e non convertirsi, perché io li risani" (At 28,27). Gesù non può condannare l'ignoranza incolpevole, ma non può scusare l'ignoranza voluta, di Dio e delle sue leggi di vita. Ripetiamo: oggi, come ieri e sempre, c'è solo un modo per conoscere la verità e la vita, ed è questo: "Perseveranza nell'osservanza dell'insegnamento di Gesù-Dio, che implica l'amore di Dio e del prossimo". Lo ribadiva il sommo pontefice Paolo VI, in un discorso ai fedeli: "... ed ora mi rivolgo a voi, anziani, nella vostra vita avete visto crollare tanti sistemi politici, tante persone che si ergevano a maestri dell'umanità.. Uno solo è rimasto in piedi: CRISTO!..." "Benedetto colui che viene nel nome del Signore!" "Marana-thà, vieni presto Signore Gesù." Ineffabile ed Eterno Padre, amore immutabile, il tuo dilettissimo Figlio, il Signore nostro Gesù Cristo, ci ha detto: Non sono i sani che hanno bisogno del medico, ma i malati"; nel nome di Gesù, per mezzo del Cuore Immacolato di Maria, ti chiediamo: Manda il tuo Santo Spirito sanante, in ogni cuore; i tuoi figli camminino, integri, alla tua presenza; confermaci nella tua grazia; concedici il grande dono della perseveranza finale nelle tue vie, nella tua santa volontà. Maràna-thà, vieni presto Signore Gesù. Padre nostro, Ave Maria, Gloria al Padre.</p></div>

<p>NOVENA A S. MICHELE ARCANGELO (Indulgenza parziale quotidiana e plenaria alla fine) O Dio, vieni a salvarmi. Signore, vieni presto in mio aiuto. Gloria al Padre e al Figlio e allo Spirito Santo. Com’era nel principio, e ora e sempre nei secoli dei secoli. Amen. INNO Te, o splendore e virtù del Padre, Te, o Gesù, vita dei cuori, noi lodiamo fra gli Angeli che pendono dal labbro tuo. Sotto di Te una schiera forte di migliaia di duci milita, ma in segno di salvezza, Michele vittorioso spiega la Croce. Egli spinge il fiero capo del dragone nei profondi abissi, e il duce con i ribelli dalla rocca celeste fulmina. Contro il capo della superbia seguiamo questo Principe, affinché dal trono dell’Agnello ci sia data la corona di gloria. A Dio, Padre sia gloria, che Colui che redense il Figlio e lo Spirito Santo unse, li custodisce per mezzo degli Angeli. Così sia. Al cospetto degli Angeli canterò a Te, Dio mio. Ti adorerò nel tempio Santo tuo e loderò il Nome tuo. PREGHIAMO: Concedi, Onnipotente Dio, che col patrocinio di San Michele Arcangelo, camminiamo sempre verso il cielo e siamo aiutati nel cielo dalle preghiere di Colui del quale in terra predichiamo la gloria. Per Cristo nostro Signore. Così sia. </p> 
<p>PRIMA GRAZIA / Ti domandiamo, o Arcangelo San Michele, insieme col Principe del primo Coro dei Serafini, che Tu voglia accendere il nostro cuore con le fiamme del santo amore e che per mezzo tuo possiamo spregiare i lusinghieri inganni dei piaceri del mondo. Pater, 3 ave. San Michele Arcangelo difendici nel combattimento affinché non periamo nel giudizio finale. </p> 
<p>SECONDA GRAZIA / Ti chiediamo umilmente, o Principe della celeste Gerusalemme, insieme col Capo dei Cherubini, che ti ricordi di noi, specialmente quando saremo assaliti dalle suggestioni del nemico infernale, così col tuo aiuto, divenuti vincitori di satana, facciamo di noi stessi un intero olocausto a Dio nostro Signore. Pater, 3 ave. San Michele Arcangelo difendici nel combattimento affinché non periamo nel giudizio finale. </p> 
<p>TERZA GRAZIA / Devotamente ti supplichiamo, o invitto Campione del Paradiso, che insieme con Principe del terzo Coro, cioè dei Troni, non permetti che noi, tuoi fedeli, siamo oppressi degli spiriti infernali, né da infermità. Pater, 3 ave. San Michele Arcangelo difendici nel combattimento affinché non periamo nel giudizio finale. </p> 
<p>QUARTA GRAZIA / Umilmente in terra prostrati Ti preghiamo, o nostro primo ministro della Corte dell’Empireo, che insieme col Principe del quarto Coro, cioè delle Dominazioni, difendi il Cristianesimo, in ogni sua necessità, ed in particolare il Sommo Pontefice, aumentandolo di felicità e grazia in questa vita e gloria nell’altra. Pater, 3 ave. San Michele Arcangelo difendici nel combattimento affinché non periamo nel giudizio finale. </p> 
<p>QUINTA GRAZIA / Ti preghiamo, o santo Arcangelo, che insieme col Principe del quinto Coro, cioè delle Virtù, Tu voglia liberare noi tuoi servi, dalle mani dei nostri nemici sia occulti come palesi; liberaci da falsi testimoni, libera dalle discordie questa Nazione ed in particolare questa città da fame, peste e guerra; liberaci anche da folgori, tuoni, terremoti e tempeste, cose che il drago dell’Inferno è solito provocare a nostro danno. Pater, 3 ave. San Michele Arcangelo difendici nel combattimento affinché non periamo nel giudizio finale. </p> 
<p>SESTA GRAZIA / Ti scongiuriamo, o Conduttore delle Angeliche squadre, e ti preghiamo insieme col Principe, che tiene il primo luogo fra le Potestà le quali costituiscono il sesto Coro, anche tu voglia provvedere alle necessità di noi tuoi servi, di questa Nazione, ed in particolare, di questa città, con il dare alla terra la fecondità desiderata e la pace e la concordia tra i governanti cristiani. Pater, 3 ave. San Michele Arcangelo difendici nel combattimento affinché non periamo nel giudizio finale. </p> 
<p>SETTIMA GRAZIA / Ti chiediamo, o Principe degli Angeli Michele, che insieme col capo dei Principati del settimo Coro, Tu voglia liberare noi tuoi servi e tutta questa Nazione ed in particolare questa città dalle infermità fisiche e molto più da quelle spirituali. Pater, 3 ave. San Michele Arcangelo difendici nel combattimento affinché non periamo nel giudizio finale. </p> 
<p>OTTAVA GRAZIA / Ti supplichiamo, o Santo Arcangelo, che insieme col Principe degli Arcangeli dell’ottavo Coro e con tutti i nove Cori, Tu abbia cura di noi in questa vita presente e nell’ora della nostra agonia e quando saremo per esalare l’anima, così, sotto la tua protezione, rimanendo vincitori di satana, giungiamo a godere la divina Bontà con Te, nel Santo Paradiso. Pater, 3 ave. San Michele Arcangelo difendici nel combattimento affinché non periamo nel giudizio finale. </p> 
<p>NONA GRAZIA / Ti preghiamo finalmente, o gloriosissimo Principe e difensore della Chiesa militante e trionfante, che Tu voglia, in compagnia del capo degli Angeli del nono Coro, custodire e patrocinare i tuoi devoti e noi con tutti i nostri familiari e tutti quelli che si sono raccomandati alle nostre preghiere, affinché con la tua protezione, vivendo in modo santo, possiamo godere Dio insieme con Te e tutti gli Angeli per tutti i secoli dei secoli. Così sia. Pater, 3 ave. San Michele Arcangelo difendici nel combattimento affinché non periamo nel giudizio finale. / Un Padre Nostro a San Michele, uno a San Gabriele, uno a San Raffele e uno al nostro Angelo Custode. / Prega per noi, beatissimo Michele, principe di Dio. Affinché siamo fatti degni delle promesse di Cristo. / PREGHIAMO Onnipotente ed Eterno Dio, che nella tua somma bontà assegnasti in modo mirabile l’Arcangelo Michele come gloriosissimo Principe della Chiesa per la salvezza degli uomini, concedi che con il suo salvifico aiuto meritiamo di essere efficacemente difesi di fronte a tutti i nemici in modo che, al momento della nostra morte, possiamo essere liberati dal peccato e presentarci alla tua eccelsa beatissima Maestà. Per Cristo Nostro Signore. Amen. </p> 

<p>PRIMO GIORNO / Chiediamo a Dio, con la preghiera, che ci illumini sulle scelte della nostra vita e cerchiamo di imitare la prontezza e l'entusiasmo di Francesco nell'adempiere alla volontà di Dio. San Francesco, prega per noi. / Padre, Ave, Gloria</p>
<p>SECONDO GIORNO / Imitiamo san Francesco nel contemplare la creazione come lo specchio del Creatore; ringraziamo Dio per il dono della creazione; cerchiamo di avere sempre rispetto per ogni creatura, perché espressione dell'amore del Creatore; riconosciamo in ogni essere creato un nostro fratello. San Francesco, prega per noi. / Padre, Ave, Gloria</p>
<p>TERZO GIORNO / Francesco, con la sua umiltà, ci esorta a non esaltarci né di fronte agli uomini né di fronte a Dio; a dare onore e gloria a Dio per quanto Egli opera per nostro mezzo. San Francesco, prega per noi. / Padre, Ave, Gloria</p>
<p>QUARTO GIORNO / San Francesco e santa Chiara ci ricordano che è necessario trovare il tempo per la preghiera, alimento spirituale della nostra anima. La castità perfetta non c'impone di evitare le creature di sesso diverso dal nostro, ma ci chiede di amarle solo di un amore che anticipa su questa terra quell'amore che potremo esprimere pienamente in Cielo dove saremo "simili agli angeli" (Mc 12,25). San Francesco e Santa Chiara, pregate per noi. / Padre, Ave, Gloria</p>
<p>QUINTO GIORNO / San Francesco sosteneva che "si sale prima in Cielo da un tugurio che da un palazzo". Ricercava sempre la santa semplicità e non permetteva che la strettezza del luogo trattenesse le espansioni del cuore. San Francesco, il "poverello di Assisi", con il suo distacco dalle cose di questo mondo nell'imitazione di Cristo, ci ricorda che Gesù volle scegliere per sé e per sua Madre la povertà: è bene essere distaccati dalle cose della terra per essere sempre più protesi verso le realtà del Cielo. San	Francesco, prega per noi. / Padre, Ave, Gloria</p>
<p>SESTO GIORNO / L’esempio di san Francesco deve farci riflettere sulla necessità di mortificare i desideri del corpo affinché siano sempre subordinati alle esigenze dello spirito. San Francesco, prega per noi. / Padre, Ave, Gloria Padre, Ave, Gloria</p>
<p>SETTIMO GIORNO / an Francesco riuscì a superare le difficoltà con umiltà e letizia. Il suo esem-pio ci esorta a saper accettare anche le opposizioni dei piu vicini e dei più cari quando Dio ci invita per una via che essi non condividono, e a saper accettare anche con umiltà i contrasti nell'ambiente in cui quotidianamente viviamo, ma difendendo con fermezza quanto ci sembra utile per il bene nostro e di coloro che ci stanno vicino, soprattutto per la gloria di Dio. San Francesco, prega per noi. / Padre, Ave, Gloria</p>
<p>OTTAVO GIORNO / Chiediamo a san Francesco la sua gioia e serenità nelle malattie, pensando che la sofferenza è un grande dono di Dio e va offerta al Padre pura, senza essere rovinata dai nostri lamenti. Seguendo l'esempio di Francesco sopportiamo le malattie con pazienza senza far pesare il nostro dolore agli altri. Cerchiamo di ringraziare il Signore non solo quando ci dona la gioia ma anche quando permette le malattie. San Francesco, prega per noi. / Padre, Ave, Gloria</p>
<p>NONO GIORNO / rancesco, con il suo esempio di accettazione gioiosa di "sorella morte", ci invita a vivere ogni istante della nostra vita terrena come mezzo per conseguire la gioia eterna che sarà premio dei beati. San Francesco, prega per noi. / Padre, Ave, Gloria</p>

<p>NOVENA ALL’ARCANGELO GABRIELE / (Da recitarsi per nove giorni consecutivi: a partire dal 20 settembre o dal 15 marzo; o tutte le volte che si desidera esprimere la propria devozione a san Gabriele arcangelo o si desidera chiedere una grazia). Nel nome del Padre e del Figlio e dello Spirito Santo. Amen. O Dio, vieni a salvarmi. Signore, vieni presto in mio aiuto. Gloria al Padre, Credo. (Le formule e orazioni riportate sopra vanno recitate ogni giorno, come inizio della preghiera).</p>
<p>PRIMO GIORNO: Per quella gloria che ti distingue fra i tanti tuoi compagni, o grande arcangelo san Gabriele, essendo tu uno dei sette che stanno continuamente davanti al trono dell'Altissimo, ottienimi la grazia che io cammini sempre alla divina presenza, affinché i miei pensieri, le mie parole, le mie azioni altro non abbiano di mira che la pura gloria di Dio. / Padre nostro, Ave Maria, Gloria al Padre. </p>
<p>SECONDO GIORNO: Per quella santa gioia che hai sentito, o glorioso arcangelo san Gabriele, nell'essere inviato sulla terra annunciatore del mistero più consolante, cioè l'Incarnazione del Verbo e l'universale Redenzione, ottienimi la grazia che io non mi gonfi mai tra gli onori, né mi smarrisca tra le umiliazioni, ma sappia di tutto servirmi secondo i disegni di Dio, i quali non hanno altro scopo ci mia e la comune santificazione. / Padre nostro, Ave Maria, Gloria al Padre.</p>
<p>TERZO GIORNO: Per quella grande allegrezza che tu hai provato, o glorioso arcangelo san Gabriele, nel presentarti in Nazaret a Maria, la più privilegiata e la più santa fra tutte le figlie di Eva, ottienimi la grazia che io le professi costantemente una particolare devozione, e che ami sempre più contemplarla nel mistero dell'incarnazione. / Padre nostro, Ave Maria, Gloria al Padre.</p>
<p>QUARTO GIORNO: Per quella grazia che ti ha inondato, o glorioso arcangelo san Gabriele, nel predire Maria come piena di grazia, la benedetta tra tutte le donne e l'unica eletta fra tutte a divenir Madre del Verbo, ottienimi, ti prego, che amando, ad imitazione della Vergine Maria, il ritiro e la preghiera, meriti di essere chiamato suo figlio. / Padre nostro, Ave Maria, Gloria al Padre.</p>
<p>QUINTO GIORNO: Per quell'improvviso stupore che hai provato glorioso arcangelo san Gabriele, quando hai visto la Santissima Vergine turbarsi alle tue magnifiche parole, ottienimi, ti prego, di amare e di imitare l'umiltà di Maria che si dichiarò "la serva del Signore". / Padre nostro, Ave Mari,a Gloria al Padre.</p>
<p>SESTO GIORNO: Per quella straordinaria venerazione che ha suscitato in te la Vergine Maria quando l'hai vista più pronta a rifiutare l'onore della divina maternità che a perdere quella della sua verginità ottienimi, ti prego, il coraggio e la decisione di rinunciare ai piaceri e alle grandezze del mondo, pur di non venir meno alle promesse da me fatte al Signore. / Padre nostro, Ave Maria, Glria al Padre. </p>
<p>SETTIMO GIORNO: Per quell'ammirabile bontà con cui tu, o glorioso arcangelo san Gabriele, hai dissipato tutti i timori che turbavano il cuore di Maria quando ha sentito l'annuncio della sua maternità: sgombra, ti prego, la mia mente e il mio cuore da ogni dubbio con cui il principe delle tenebre si sforza di impedire il mio cammino verso il Signore. / Padre nostro, Ave Maria, Gloria al Padre. </p>
<p>OTTAVO GIORNO: Per quella generosa prontezza con cui la Santissima Vergine ha creduto alle tue parole ed ha consentito alla proposta di diventare madre del Verbo: san Gabriele ottienimi la grazia di accogliere sempre e spontaneamente alla volontà di Dio su di me, anche quando essa mi sembra impossibile. / Padre nostro, Ave Maria, Gloria al Padre.</p>
<p>NONO GIORNO: Per quella gioia infinita che ha inondato tutti i cuori degli angeli e degli uomini quando, comunicando alla Santissima Trinità, il "Si" dalla Santissima Vergine, Maria, il Verbo si incarnò nel suo seno per opera de Spirito Santo: ti prego di ottenermi la grazia di camminare fedelmente imitando gli esempi dell'Unigenito incarnato per poter un giorno giungere al monte misterioso della visione eterna. / Padre nostro, Ave Maria, Gloria al Padre. / Preghiamo: Signore dell'Eternità, ti supplichiamo umilmente: tu che hai annunciato la gioia della maternità alla Santissima Vergine per bocca dell'arcangelo Gabriele, concedi anche a noi, con l'aiuto dei suoi meriti, di ottenere la grazia della tua adozione. Per Cristo Nostro Signore. Amen. </p>

<p>INVOCAZIONE ALLO SPIRITO SANTO / Vieni, Santo Spirito, manda a noi dal Cielo un raggio della tua luce. Vieni, padre dei poveri, vieni, datore dei doni, vieni, luce dei cuori. Consolatore perfetto, ospite dolce dell'anima, dolcissimo sollievo. Nella fatica, riposo, nella calura, riparo, nel pianto, conforto. O luce beatissima, invadi nell'intimo il cuore dei tuoi fedeli. Senza la tua forza, nulla è nell'uomo, nulla senza colpa. Lava ciò che è sordido, bagna ciò che è arido, sana ciò che sanguina. Piega ciò che è rigido, scalda ciò che è gelido, drizza ciò che è sviato. Dona ai tuoi fedeli che solo in te confidano i tuoi santi doni. Dona virtù e premio, dona morte santa, dona gioia eterna. Amen. </p>
<p>1° GIORNO / Spirito Santo, dono di Dio all'anima mia, io resto assalito dall'emozione e dall'ammirazione, pensando a te. Non trovo nulla che possa dire la felicità intima che provo, sapendoti mio ospite dolcissimo e vita divina in me. Come acque inondanti, l'anima è sopraffatta dalla quiete, dall'amore, dalla con-templazione saporosa di te. Io sono come attonito dinanzi a tanta degnazione; penso alla tua bellezza, stupenda oltre ogni dire e immaginare; penso alla tua inesauribile ricchezza di grazia, di doni, di virtù, di frutti e di beatitudini. Penso alla tua tenera bontà, che ti spinge ad abitare in me. Tu hai tutto, tu puoi tutto, tu mi vuoi dare tutto. Sono in uno stato d'ammirazione commossa, nonostante la mia miseria, che mi fa essere l'ultimo della terra. Ti benedico, ti adoro, ti ringrazio, ti chiedo tutto. Dammi tutto, o Spirito Santo! / 3 Gloria al Padre</p>
<p>2° GIORNO / Spirito del Signore e celeste donatore, con la più profonda umiltà, ma anche con tutta la potenza dei miei ardenti desideri, chiedo i tuoi santi doni, particolarmente la sapienza e la pietà. Accresci in me questi doni fino al loro sviluppo completo affinché l'anima mia sia docile e obbediente a te, Maestro interiore, e io viva abitualmente dei tuoi doni e nella contemplazione intima e soave di te e di tutta la Trinità. / 3 Gloria al Padre</p>
<p>3° GIORNO / Spirito Santo, Maestro interiore e santificatore, io ti domando con insistenza instancabile di voler istruire il mio intelletto su tutta la verità e parlare al mio cuore, di volermi santificare curando la mia anima come hai curato quella della Madonna, l'Immacolata tua Sposa, dei Martiri e dei Santi. Io sono avido di santità: non per me, ma per dare gloria a te, Maestro dei maestri, gloria alla Trinità, splendore alla Chiesa, esempio alle anime. Non c'è mezzo migliore per essere veri apostoli che essere santi, perché, all'infuori della santità, si conclude ben poco. Spirito Santo, ascolta la mia preghiera ed esaudisci i miei ardenti desideri. / 3 Gloria al Padre</p>
<p>4° GIORNO / Spirito Santo, verità e luce beatissima, sento una profonda amarezza nel constatare che tu sei quasi completamente sconosciuto o dimenticato dalla maggior parte di noi. Non ti pensiamo mai, distratti come siamo da tante preoccupazioni, assorbiti dallo spirito del mondo, sbadati e incuranti delle tue premure e delicatezze. Quale ingratitudine! Gran parte di questa colpa è nostra, che non viviamo questa verità e della quale quasi mai parliamo alle anime. Accogli, Spirito divino, questi miei poveri sentimenti, in riparazione di così deplorevole dimenticanza e per implorare tanta luce per me, per i sacerdoti e per i fedeli. / 3 Gloria al Padre </p>
<p>5° GIORNO / Spirito Santo, amore e soavità del Padre e del Figlio, fiore e profumo della santità di Dio, fuoco divino acceso in me, rendi tutto nuovo il mio cuore; togli ogni macchia e oscurità, brucia ogni impurità e rendimi conforme all'immagine del Figlio divino. Spirito di fuoco che ti degni di abitare perso-nalmente in me per santificarmi, accendi in me questo fuoco d'amore; penetra e investi con la tua fiamma tutta l'anima mia; scaccia ogni affetto disordinato; spingimi a conquiste apostoliche; donami la grazia di essere fiamma e di ardere di puro ed eterno amore. / 3 Gloria al Padre </p>
<p>6° GIORNO / Spirito di fortezza che hai dato ai martiri la forza di morire lietamente per causa di Cristo Signore, infondi in me questo dono divino in tutta la sua intensità. Scuoti il mio torpore e la mia indolenza, rendimi forte nell'intraprendere tutto quello che il Signore mi chiede, senza badare a sacrifici e fatiche, a gloria tua e a beneficio spirituale e materiale di tutti i fratelli. Dammi forza di continuare con ardore, senza stancarmi e senza possibilità di abbandonare quanto ho cominciato. Dammi coraggio ed energia nel difendere intrepidamente la Chiesa, nell'affermare davanti a tutti l'integrità della fede e la vera obbedienza al Papa e ai Vescovi. Dammi lo slancio sovrumano dell'apostolato; che io vi perseveri sino alla fine, a costo di qualunque martirio dell'anima o del corpo. Spirito divino, circondami della tua onnipotenza, sostienimi con il tuo vigore e avvolgimi della tua invincibile fortezza. / 3 Gloria al Padre</p>
<p>7° GIORNO / Spirito di verità e di luce, fiamma e calore della luce, luce beatissima, dirada e disperdi dalla mia mente tutte le ombre dell'errore e del dubbio. Irradia e illumina con perfetta chiarezza l'intimo della mia anima. Che io respinga sempre ogni errore; che aderisca fortemente alla verità secondo gli insegnamenti della Chiesa; che cammini nel tuo splendore. Vestito della tua santa luce, che io resti sempre nella tua verità e pura chiarezza. / 3 Gloria al Padre</p>
<p>8° GIORNO / Spirito purificatore, purificami da ogni macchia. Santificami e dammi le virtù di Gesù, le stesse sue intenzioni e disposizioni interiori. Sii in me lo stesso Spirito di Gesù. Spira all'anima mia, verso Gesù, lo stesso amore che il Padre spira al suo Figlio divino e dammi la stessa attrazione che il Padre sente verso il suo diletto e carissimo Figlio Gesù. / 3 Gloria al Padre</p>
<p>9° GIORNO / Spirito Santo, ti supplico di illuminare la mia mente con luce vivida, necessaria per me e per coloro che chiedono da me, e di sostenere la mia debole volontà con grazie d'amore e di fortezza. Divino santificatore, conducimi alla vetta della santità attraverso il lavoro continuo, paziente, docile alle tue premure. La santità sei tu ed io devo lasciarti vivere in me, assecondando la tua opera di perfezione. Divino rinnovatore, rinnova tutto, rimuovi ogni male, ogni pericolo, ogni cattiveria, rifai tutto nuovo per me, tutto puro, tutto santo. Divino vivificatore, anima della mia anima, dammi la forza di attestare e glorificare sempre, insieme con te, il Figlio divino e di vivere per la sua gloria e morire nel suo amore. Divino donatore, dammi i tuoi doni per contemplare Dio nella luce dei suoi misteri, per comprendere il vero valore della vita e delle cose e per amare tutti con pura carità, come se già fossi in Cielo. Grazie! Amen! / 3 Gloria al Padre</p>

<p>L'ANGELO CUSTODE / L'angelo custode, questo nostro amico che non vediamo, ha, della nostra vita, una responsabilità che non possiamo immaginare. E' l'angelo custode che ha l'incarico di presentare a Dio i nostri atti di adorazione, i nostri propositi e i nostri desideri buoni. Egli vigila attentamente sulla nostra persona e, come inviato dal Cielo, fa presenti, attraverso le buone ispirazioni, i desideri di Dio a nostro riguardo. Egli vede sempre il volto di Dio dal cui trono non si distoglie mai, pur essendo a servizio dell'uomo, poiché l'amore che lo divora e l'obbedienza che pratica sono inseparabili. Anche dopo questa vita sarà il nostro angelo custode che, ricevendoci alle porte del Purgatorio, ci introdurrà nella Patria beata. Amiamo, invochiamo, rispettiamo il nostro angelo. Rispettiamolo comportandoci sempre davanti a lui come davanti ad un personaggio che ha l'incarico di riferire al Re quello che noi facciamo. Quando ci sentiamo tristi, invochiamolo, perché porti in noi un raggio di luce, una favilla di gioia purissima di cui gli angeli sono portatori. Il nostro ricorso non sarà mai vano. Gli amici veri vengono considerati dallo Spirito Santo come un vero tesoro, nel mondo sono pochi i veri amici. Il più delle volte essi tradiscono e nel bisogno si allontanano. Ma il nostro angelo è il vero amico che prende parte viva alle nostre gioie e ai nostri dolori e, mentre svolge la sua azione per impedire tutto ciò che ci danneggia nel corpo e nello spirito, ci aiuta a conquistare tutto ciò che è bene per noi. Non dimentichiamo perciò colui che è alla nostra destra come nostro attendente. Non risparmiamogli la fiducia, diamogli gli incarichi più delicati e più importanti. Preghiamolo e ringraziamolo per i servizi che gratuitamente ci presta. Insegniamo ai nostri bambini a pregare il loro buon angelo e raccomandiamo alla loro protezione la Chiesa, il Sommo Pontefice, tutte le famiglie e le istituzioni. Egli é sempre, giorno e notte, vicino a te. Ma durante la giornata, con tutto lo slancio del cuore, rivolgigli frequentemente un pensiero di affetto e di riconoscenza. Il Martedì, poi giorno consacrato a Lui, ascolta la Santa Messa, accostati alla Mensa Eucaristica e compi qualunque altra opera buona in suo onore, chiudendo infine la giornata con la recita della bella, efficace e consolante Corona Angelica che é un inno ai Nove Cori degli Angeli. Né trascurerai, durante l'anno, di onorare ancora i Santi Angeli nei loro rispettivi giorni di festa: 29 settembre SS. Michele, Gabriele e Raffaele. </p>
<p>NOVENA AI SANTI ANGELI CUSTODI / ottobre S. Angeli Custodi / Nel nome del Padre e del Figlio e dello Spirito Santo. Amen. O Dio, vieni a salvarmi. Signore, vieni presto in mio aiuto.  Gloria al Padre. Io credo in Dio, Padre onnipotente, creatore del cielo e della terra; e in Gesù Cristo, suo unico Figlio, nostro Signore, il quale fii concepito di Spirito Santo, nacque da Maria Vergine, patì sotto Ponzio Pilato, fu crocifisso, mori e Iii sepolto; discese agli inferi; il terzo giorno risuscitò da morte; salì al cielo, siede alla destra di Dio padre onnipotente; di là verrà a giudicare i vivi e i morti. Credo nello Spirito Santo, la santa Chiesa cattolica, la comunione dei santi, la remissione dei peccati, la risurrezione della carne, la vita eterna. Amen. </p>
<p>Primo giorno / Angelo, mio custode, fedele esecutore dei consigli di Dio che fin dai primi momenti della mia vita vegli alla custodia della mia anima e del mio corpo, ti saluto e ti ringrazio, insieme a tutto il coro degli angeli destinati a custodi degli uomini dalla divina bontà. Ti prego di preservarmi da ogni caduta nel presente pellegrinaggio, affinché l'anima mia si conservi sempre nella purezza ricevuta per mezzo del santo battesimo. Angelo di Dio. </p>
<p>Secondo giorno / Angelo, mio custode, affezionato compagno e unico vero amico che sempre e ovunque mi accompagni, ti saluto e ti ringrazio, insieme a tutto il coro degli arcangeli eletti da Dio ad annunziare cose grandi e misteriose. Ti prego di illuminare la mia mente per farmi conoscere la divina volontà, e di muovere il mio cuore per farmi vivere sempre conformemente alla fede che professo, così da ricevere il premio promesso ai veri credenti. Angelo di Dio. </p>
<p>Terzo giorno / Angelo, mio custode, sapiente maestro che non cessi mai d'insegnare la vera scienza dei Santi, ti saluto e ti ringrazio, insieme a tutto il coro dei Principati, destinati a presiedere agli spiriti minori. Ti prego di vigilare sui miei pensieri, sulle mie parole e sulle mie opere perché, conformandomi in tutto ai tuoi salutari insegnamenti, non perda mai di vista il santo timor di Dio, principio unico ed infallibile della vera sapienza. Angelo di Dio. </p>
<p>Quarto giorno / Angelo, mio custode, amorevole guida che con miti rimproveri e con continue ammonizioni mi inviti a riscattarmi dalla colpa, ogni qualvolta per mia disgrazia vi sono caduto, ti saluto e ti ringrazio, insieme al coro delle Potestà destinate a frenare il demonio. Ti prego di svegliare l'anima mia dal letargo della tiepidezza in cui vive tuttora per resistere e trionfare su tutti quanti i nemici. Angelo di Dio. </p>
<p>Quinto giorno / Angelo, mio custode, potente difensore che facendomi assiduamente scorgere le insidie del demonio negli inganni del mondo e nelle lusinghe della carne, me ne faciliti la vittoria ed il trionfo, ti saluto e ti ringrazio, insieme a tutto il coro delle Virtù, destinate da Dio ad operare miracoli e a spingere gli uomini sulla strada della santità. Ti prego di soccorrermi in tutti i pericoli e di difendermi in tutti gli assalti, affinché possa camminare sicuro nella pratica di tutte le virtù, specialmente dell'umiltà, della purezza, dell'obbedienza e della carità, le più care a te, e le più indispensabili alla salvezza. Angelo di Dio. </p>
<p>Sesto giorno / Angelo, mio custode, consigliere ineffabile che nei modi più vivi mi fai sempre conoscere la volontà di Dio e i mezzi più opportuni per realizzarla, ti saluto e ti ringrazio, insieme a tutto il coro delle Dominazioni elette da Dio a comunicare i suoi decreti e a darci la forza di dominare le nostre passioni. Ti prego di liberare la mia mente da tutti i dubbi importuni e da tutte le pericolose perplessità, affinché, libero da ogni timore, assecondi sempre i tuoi consigli, che sono consigli di pace, di giustizia e di sanità. Angelo di Dio. </p>
<p>Settimo giorno / Angelo, mio custode, zelante avvocato che con incessanti preghiere rivolte al cielo, intercedi per la mia eterna salvezza e allontani dal mio capo i meritati castighi, ti saluto e ti ringrazio, insieme a tutto il coro dei Troni eletti a sostenere il soglio dell'Altissimo e a stabilire gli uomini nel bene. Ti prego, nella tua carità, di concedermi il dono inestimabile della finale perseveranza, affinché nella morte trapassi felicemente dalle miserie dell'esilio terreno alla gioia eterna della Patria Celeste. Angelo di Dio.</p>
<p>Ottavo giorno / Angelo, mio custode, consolatore benigno che con soavi ispirazioni mi conforti in tutti i travagli della vita presente e in tutti i timori della futura, ti saluto e ti ringrazio, insieme a tutto il coro dei Cherubini che, pieni della scienza di Dio, sono eletti ad illuminare la nostra ignoranza. Ti prego di assistermi, con particolare sollecitudine e di consolarmi sia nelle difficoltà presenti sia nei tormenti futuri; affinché rapito dalla tua dolcezza, riflesso di quella divina, distolga il cuore dalle fallaci lusinghe terrene per riposare nella speranza della futura felicità. Angelo di Dio. </p>
<p>Nono giorno / Angelo, mio custode, infaticabile collaboratore della mia salvezza eterna che mi elargisci in ogni momento innumerevoli benefici, ti saluto e ti ringrazio, insieme a tutto il coro dei Serafini che, accesi della divina carità, sono eletti ad infiammare i nostri cuori. Ti prego di accendere nell'anima mia una scintilla di quello stesso angelico amore affinché, distrutto in me tutto quello che é del mondo e secondo la carne, possa, senza ostacolo, contemplare le cose celesti. Dopo aver corrisposto, sempre fedelmente la tua amorevole premura su questa terra, possa lodarti, ringraziarti e amarti nel Regno dei Cieli. Amen. Angelo di Dio. Prega per noi, beato angelo di Dio. Affinché siamo fatti degni delle promesse di Cristo. PREGHIAMO: O eterno Signore Iddio che hai comandato e costituito il servizio degli angeli e degli uomini in un ordine meraviglioso, fa si che, come i santi angeli sempre ti servono in cielo, così nel tuo nome essi possano aiutarci e difenderci sulla terra. Per Cristo, nostro Signore. Amen. </p>
<p>PREGHIERA ALL'ANGELO CUSTODE / Angelo benigno, mio custode e maestro, guida e difesa, sapiente consigliere ed amico fedele, a te sono stato raccomandato, per la bontà del Signore, dal giorno in cui nacqui all'ultima ora della mia vita. Ti ringrazio per l'amore che nutri per me, per l'essermi sempre e dovunque vicino come assistente e difensore. Angelo santo, insegnami, correggimi, proteggimi, custodiscimi e guidami per il diritto e sicuro cammino verso il Paradiso. Non permettere che faccia cose che offendano la tua santità e la tua purezza. Presenta i miei desideri al Signore, offrigli le mie preghiere, mostragli le mie miserie ottienimi la purificazione della mia anima per la sua infinita bontà e per la materna intercessione di Maria Santissima, tua Regina. Vigila quando dormo, sostienimi quando sono stanco, sorreggimi quando sto per cadere, alzami quando sono caduto, indicami la via quando sono smarrito, rincuorami quando mi perdo d'animo, illuminami quando non vedo, difendimi quando sono combattuto, sii mio scudo contro il demonio, specialmente nell'ultimo giorno della mia vita. Con la tua difesa e la tua guida, ottienimi, di entrare nella tua radiosa dimora, dove per tutta 1 'eternità io possa esprimerti la mia gratitudine e glorificare insieme a Te il Signore e la Vergine Maria, tua e mia Regina. Amen. </p>
<p>PREGHIAMO / Dio onnipotente ed eterno, che nella tua immensa bontà, hai messo vicino a ciascun uomo fin dal grembo materno uno speciale angelo a difesa del corpo e dell'anima, concedimi, di seguire fedelmente e di amare il mio santo angelo custode. Fa che, con la Tua grazia e sotto la sua protezione, giunga un giorno alla Patria Celeste e là, insieme con lui e con tutti i santi angeli, meriti di con-templare il tuo volto divino. Per Cristo nostro Signore. Amen.</p>
<p>ATTO DI CONSACRAZIONE ALL'ANGELO CUSTODE / Santo angelo custode! Sin dall'inizio della mia vita mi sei stato dato come protettore e compagno. Qui, al cospetto del Mio Signore e mio Dio, della mia celeste Madre Maria e di tutti gli Angeli e Santi, io povero peccatore (nome...) mi voglio consacrare a te. Voglio prendere la tua mano e mai più lasciarla. Prometto di essere sempre fedele ed ubbidiente a Dio ed alla santa Madre Chiesa. Prometto di professarmi sempre devoto a Maria, mia Signora, Regina e Madre e di prenderla a modello della mia vita. Prometto di essere devoto anche a te, mio santo protettore e di propagare secondo le mie forze la devozione agli Angeli santi che ci viene concessa in questi giorni quale presidio ed ausilio nella lotta spirituale per la conquista del Regno di Dio. Ti prego, angelo santo, di concedermi tutta la forza dell'amore divino affinché ne venga infiammato e tutta la forza della fede affinché non cada mai più in errore. Domando che la tua mano mi difenda dal nemico. Ti chiedo la grazia dell'umiltà di Maria affinché sfugga a tutti i pericoli e, guidato da te, raggiunga in cielo l'ingresso della Casa del Padre. Amen. </p>
<p>PREGHIAMO / Dio onnipotente ed eterno, concedimi l'aiuto delle Tue schiere celesti affinché sia salvaguardato dai minacciosi assalti del nemico e libero da ogni avversità, possa servirTi in pace, grazie al Sangue preziosissimo di Nostro Signore Gesù Cristo e l'intercessione della Immacolata Vergine Maria. Amen.</p>
<p>LITANIE AGLI ANGELI CUSTODI <br>Signore pietà, Cristo pietà<br>Signore pietà, Cristo ascoltaci<br>Cristo esaudiscici, Cristo esaudiscici<br>Padre dei cielo che sei Dio, abbi pietà di noi<br>Figlio Redentore del mondo che sei Dio, abbi pietà di noi<br>Spirito Santo che sei Dio, abbi pietà di noi<br>Santissima Trinità, unico Dio, abbi pietà di noi<br>Santa Maria, prega per noi<br>Santa Madre di Dio, prega per noi<br>Regina degli Angeli, prega per noi<br>San Michele, prega per noi<br>San Gabriele, prega per noi<br>San Raffaele, prega per noi<br>Voi tutti santi angeli ed arcangeli, pregate per noi<br>Voi tutti santi angeli custodi, pregate per noi<br>Voi santi angeli custodi che non vi allontanate mai dal nostro fianco, pregate per noi<br>Voi santi angeli custodi che siete in celestiale amicizia con noi, Pregate per noi<br>Voi santi angeli custodi, nostri fedeli ammonitori, pregate per noi<br>Voi santi angeli custodi, nostri saggi consiglieri, pregate per noi<br>Voi santi angeli custodi che ci difendete da tanti mali del corpo e dell'anima, pregate per noi<br>Voi santi angeli custodi, nostri potenti difensori contro gli assalti del Maligno, pregate per noi<br>Voi santi angeli custodi, nostro rifugio nel tempo della tentazione, pregate per noi<br>Voi santi angeli custodi, che ci confortate nelle miserie e nel dolore, pregate per noi<br>Voi santi angeli custodi, che portate e avvalorate le nostre preghiere davanti al trono di Dio, pregate per noi<br>Voi santi angeli custodi che con le vostre esortazioni e i vostri lumi ci aiutate a progredire nel bene, pregate per noi<br>Voi santi angeli custodi che, nonostante le nostre mancanze, non vi allontanate da noi, pregate per noi<br>Voi santi angeli custodi, che vi rallegrate quando diventiamo migliori, pregate per noi<br>Voi santi angeli custodi che ci aiutate quando inciampiamo e cadiamo, pregate per noi<br>Voi santi angeli custodi che vegliate e pregate mentre noi riposiamo, pregate per noi<br>Voi santi angeli custodi che non ci abbandonate nell'ora dell'agonia, pregate per noi<br>Voi santi angeli custodi che confortate le nostre anime nel Purgatorio, pregate per noi<br>Voi santi angeli custodi che conduceste in Cielo i giusti, pregate per noi<br>Voi santi angeli custodi, con i quali noi vedremo il volto di Dio un giorno e lo esalteremo in eterno, pregate per noi<br>Voi gloriosi Principi dei Cielo, pregate per noi<br>Agnello di Dio, che	togli i peccati del mondo, perdonaci, o Signore<br>Agnello di Dio, che togli i peccati del mondo, ascoltaci, o Signore<br>Agnello di Dio, che togli i peccati del mondo, abbi pietà di noi</p>

<p>La Novena alla Divina Misericordia / (D 796) Il Signore mi ha detto di recitare questa coroncina per nove giorni prima della festa della Misericordia. La novena deve cominciare il Venerdì Santo. (... ma può essere ripetuta in qualunque periodo dell'anno) «Durante questa novena elargirò alle anime grazie di ogni genere». / (D 1209) Novena alla Divina Misericordia che Gesù mi ha ordinato di scrivere e di fare prima della festa della Misericordia. Ha inizio il Venerdì Santo. «Desidero che durante questi nove giorni tu conduca le anime alla fonte della Mia Misericordia, affinché attingano forza, refrigerio ed ogni grazia, di cui hanno bisogno per le difficoltà della vita e specialmente nell’ora della morte. Ogni giorno condurrai al Mio Cuore un diverso gruppo di anime e le immergerai nel mare della Mia Misericordia. E Io tutte queste anime le introdurrò nella casa del Padre Mio. Lo farai in questa vita e nella vita futura. E non rifiuterò nulla a nessun’anima che condurrai alla fonte della Mia Misericordia. Ogni giorno chiederai al Padre Mio le grazie per queste anime per la Mia dolorosa Passione». / Risposi: «Gesù, non so come fare questa novena e quali anime introdurre prima nel Tuo misericordiosissimo Cuore. E Gesù mi rispose che me l’avrebbe detto giorno per giorno quali anime dovevo introdurre nel Suo Cuore» / NB: per seguire la Novena è sufficiente avere acquistato il Diario seguendo da 1209 a 1229 (Notazione posta dalla Libreria Editrice Vaticana - Ultime edizioni)</p>
<p>PRIMO GIORNO (Venerdì Santo) (D 1210-1211) “Oggi conduciMi tutta l’umanità e specialmente tutti i peccatori e immergili nel mare della Mia Misericordia. E con questo Mi consolerai dell’amara tristezza in cui Mi getta la perdita delle anime”. Gesù misericordiosissimo, la cui prerogativa è quella d'avere compassione di noi e di perdonarci, non guardare i nostri peccati, ma (guarda) la fiducia che abbiamo nella Tua infinita bontà e accoglici nella dimora del Tuo pietosissimo Cuore e non lasciarci uscire di lì per l'eternità. Ti supplichiamo per l'amore che Ti unisce al Padre ed allo Spirito Santo. O Onnipotenza della divina Misericordia, rifugio per l'uomo peccatore, Tu che sei la Misericordia e un mare di compassione, Aiuta chi t'invoca in umiltà. Eterno Padre, guarda con occhio di Misericordia specialmente i poveri peccatori e tutta l'umanità, che è racchiusa nel pietosissimo Cuore di Gesù, e per la Sua dolorosa Passione mostraci la Tua Misericordia, affinché per tutti i secoli possiamo esaltare l'Onnipotenza della Tua misericordia. Amen. (Si reciti la Coroncina alla Divina Misericordia).</p>
<p>SECONDO GIORNO (Sabato Santo) (D 1212-1213) “Oggi conduciMi le anime dei sacerdoti e le anime dei religiosi e immergile nella Mia insondabile Misericordia. Essi Mi hanno dato la forza di superare l'amara Passione. Per mezzo loro come per mezzo di canali, la Mia Misericordia scende sull'umanità”. Misericordiosissimo Gesù, da cui proviene ogni bene, aumenta in noi la grazia, affinché compiamo degne opere di Misericordia, in modo che quanti ci osservano lodino il Padre della Misericordia che è nei cieli. La fonte dell'amore di Dio, alberga nei cuori limpidi, purificati nel mare della Misericordia, luminosi come le stelle, chiari come l'aurora. Eterno Padre, guarda con gli occhi della Tua Misericordia la schiera eletta per la Tua vigna, le anime dei sacerdoti e le anime dei religiosi, e dona loro la potenza della Tua benedizione, e per i sentimenti del Cuore del Figlio Tuo, il Cuore in cui essi sono racchiusi, concedi loro la potenza della Tua luce, affinché possano guidare gli altri sulla via della salvezza, in modo da poter cantare assieme per tutta l’eternità le lodi della Tua Misericordia infinita. Amen. (Si reciti la Coroncina alla Divina Misericordia)</p>
<p>TERZO GIORNO (Santa Pasqua) (D 1214-1215) “Oggi conduciMi tutte le anime devote e fedeli ed immergile nel mare della Mia Misericordia. Queste anime lungo la strada del Calvario, sono state una goccia di conforto in un mare di amarezza”. O Gesù misericordiosissimo, che elargisci a tutti in grande abbondanza le Tue grazie dal tesoro della Tua Misericordia, accoglici nella dimora del Tuo pietosissimo Cuore e non farci uscire da esso per tutta l'eternità. Te ne supplichiamo per l'ineffabile amore, di cui il Tuo Cuore arde per il Padre Celeste. Sono imperscrutabili le meraviglie della Misericordia, non riesce a scandagliarle né il peccatore, né il giusto. A tutti rivolgi sguardi di compassione, e attiri tutti al Tuo amore. Eterno Padre, guarda con occhi di Misericordia alle anime fedeli, come l'eredità del Figlio Tuo e per la Sua Passione dolorosa concedi loro la Tua benedizione e accompagnale con la Tua protezione incessante, affinché non perdano l'amore ed il tesoro della santa fede, ma con tutta la schiera degli angeli e dei santi glorifichino la Tua illimitata Misericordia nei secoli dei secoli. Amen. (Si reciti la Coroncina alla Divina Misericordia)</p>
<p>QUARTO GIORNO (Lunedì dell'Angelo) (D 1216-1217) “Oggi conduciMi i pagani e coloro che non Mi conoscono ancora. Anche a loro ho pensato nella Mia amara Passione e il loro futuro zelo ha consolato il Mio Cuore. Immergili nel mare della Mia Misericordia”. O misericordiosissimo Gesù, che sei la luce del mondo intero, accogli nella dimora del Tuo pietosissimo Cuore le anime dei pagani che non Ti conoscono ancora. I raggi della Tua grazia li illuminino, affinché anche loro assieme a noi glorifichino i prodigi della Tua Misericordia e non lasciarli uscire dalla dimora del Tuo pietosissimo Cuore. La luce del Tuo amore, illumini le tenebre delle anime; fà che queste anime Ti conoscano e glorifichino con noi la Tua Misericordia. Eterno Padre, guarda con occhi di Misericordia alle anime dei pagani e di coloro che non Ti conoscono ancora, e che sono racchiuse nel pietosissimo Cuore di Gesù. Attirale alla luce del Vangelo. Queste anime non sanno quale grande felicità è quella di amarTi. Fai che anche loro glorifichino la generosità della Tua Misericordia per i secoli dei secoli. Amen. (Si reciti la Coroncina alla Divina Misericordia)</p>
<p>QUINTO GIORNO (D 1218-1219) “Oggi conduciMi le anime degli eretici e degli scismatici ed immergile nel mare della Mia Misericordia. Nella Mia amara Passione Mi hanno lacerato le carni ed il cuore, cioè la Mia Chiesa. Quando ritorneranno all'unità della Chiesa, si rimargineranno le Mie ferite ed in questo modo allevieranno la Mia Passione”. Anche per coloro che stracciarono la veste della Tua unità, sgorga dal Tuo Cuore una fonte di pietà. L'Onnipotenza della Tua Misericordia, o Dio, può ritrarre dall'errore anche queste anime. Misericordiosissimo Gesù, che sei la bontà stessa, Tu non rifiuti la luce a coloro che Te la chiedono; accogli nella dimora del Tuo pietosissimo Cuore le anime degli eretici e le anime degli scismatici; attirali con la Tua luce all'unità della Chiesa e non lasciarli partire dalla dimora del Tuo pietosissimo Cuore, ma fai che anch'essi glorifichino la generosità della Tua Misericordia. Eterno Padre, guarda con gli occhi della Tua Misericordia alle anime degli eretici e degli scismatici, che hanno dissipato i Tuoi beni ed hanno abusato delle Tue grazie, perdurando ostinatamente nei loro errori. Non badare ai loro errori, ma all'amore del Figlio Tuo ed alla Sua amara Passione, che ha preso su di Sé per loro, poiché anche loro sono racchiusi nel pietosissimo Cuore di Gesù. Fai che anche essi lodino la Tua grande Misericordia per i secoli dei secoli. Amen. (Si reciti la Coroncina alla Divina Misericordia)</p>
<p>SESTO GIORNO (D 1220-1223) “Oggi conduciMi le anime miti e umili e le anime dei bambini e immergile nella Mia Misericordia. Queste anime sono le più simili al Mio cuore. Esse Mi hanno sostenuto nell'amaro travaglio dell'agonia. Li ho visti come gli angeli della terra che avrebbero vigilato presso i Miei altari. Su di loro riverso le Mie grazie a pieni torrenti. Solo un'anima umile è capace di accogliere la Mia grazia; alle anime umili concedo la Mia piena fiducia”. Misericordiosissimo Gesù, che hai detto: “Imparate da Me che sono mite ed umile di cuore”, accogli nella dimora del Tuo pietosissimo Cuore le anime miti e umili e le anime dei bambini. Queste anime attirano l'ammirazione di tutto il paradiso e formano lo speciale compiacimento del Padre Celeste; sono un mazzo di fiori davanti al trono di Dio, del cui profumo si delizia Dio stesso. Queste anime hanno stabile dimora nel pietosissimo Cuore di Gesù e cantano incessantemente l'inno dell'amore e della Misericordia per l'eternità. In verità l'anima umile e mite già qui sulla terra respira il paradiso, e del profumo del suo umile cuore si delizia il Creatore stesso. Eterno Padre, guarda con occhi di Misericordia alle anime miti e umili ed alle anime dei bambini, che sono racchiuse nella dimora del pietosissimo Cuore di Gesù. Queste anime sono le più simili al Figlio Tuo; il loro profumo s'innalza dalla terra e raggiunge il Tuo trono. Padre di Misericordia e di ogni bontà, Ti supplico per l'amore ed il compiacimento che hai per queste anime, benedici il mondo intero, in modo che tutte le anime cantino assieme le lodi della Tua Misericordia per tutta l'eternità. Amen. (Si reciti la Coroncina alla Divina Misericordia)</p>
<p>SETTIMO GIORNO (D 1224-1225) “Oggi conduciMi le anime che venerano in modo particolare ed esaltano la Mia Misericordia ed immergile nella Mia Misericordia. Queste anime hanno sofferto maggiormente per la Mia Passione e sono penetrate più profondamente nel Mio Spirito. Esse sono un riflesso vivente del Mio Cuore pietoso. Queste anime risplenderanno con una particolare luminosità nella vita futura. Nessuna finirà nel fuoco dell'inferno, difenderò in modo particolare ciascuna di loro nell'ora della morte”. Misericordiosissimo Gesù, il cui Cuore è l'amore stesso, accogli nella dimora del Tuo pietosissimo Cuore le anime che in modo particolare venerano ed esaltano la grandezza della Tua Misericordia. Queste anime sono forti della potenza di Dio stesso, in mezzo ad ogni genere di tribolazioni e contrarietà, avanzano fiduciose nella Tua Misericordia. Queste anime sono unite a Gesù e reggono sulle loro spalle l'umanità intera. Esse non saranno giudicate severamente, ma la Tua Misericordia le avvolgerà nell'ora della morte. L'anima che esalta la bontà del Suo Signore, viene da Lui particolarmente amata, è sempre accanto alla sorgente viva, ed attinge la grazia dalla Divina Misericordia. Eterno Padre, guarda con occhi di Misericordia alle anime che esaltano e venerano il Tuo più grande attributo, cioè la Tua insondabile Misericordia e che sono racchiuse nel misericordiosissimo Cuore di Gesù. Queste anime sono un Vangelo vivente, le loro mani sono colme di opere di Misericordia e la loro anima è piena di gioia e canta all'Altissimo l'inno della Misericordia. Ti supplico, o Dio, mostra loro la Tua Misericordia secondo la speranza e la fiducia che hanno posto in Te; si adempia in essi la promessa di Gesù che ha detto loro: “Le anime che onoreranno la Mia insondabile Misericordia, Io stesso le difenderò come Mia gloria durante la vita, ma specialmente nell'ora della morte”. (Si reciti la Coroncina alla Divina Misericordia)</p>
<p>OTTAVO GIORNO (D 1226-1227) “Oggi conduciMi le anime che sono nel carcere del purgatorio ed immergile nell'abisso della Mia Misericordia. I torrenti del Mio Sangue attenuino la loro arsura. Tutte queste anime sono molto amate da Me; ora stanno dando soddisfazione alla Mia giustizia; è in tuo potere recar loro sollievo. Prendi dal tesoro della Mia Chiesa tutte le indulgenze ed offrile per loro... Oh, se conoscessi i loro tormenti, offriresti continuamente per loro l'elemosina dello spirito e pagheresti i debiti che essi hanno nei confronti della mia giustizia!”. Misericordiosissimo Gesù, che hai detto che vuoi Misericordia, ecco io conduco alla dimora del Tuo pietosissimo Cuore le anime del purgatorio, anime che a Te sono molto care e le quali tuttavia debbono soddisfare la Tua giustizia. I torrenti del Sangue e dell'Acqua che sono scaturiti dal Tuo Cuore spengano il fuoco del purgatorio, in modo che anche là venga glorificata la potenza della Tua Misericordia. Dall'arsura tremenda del fuoco del purgatorio, s'innalza un lamento alla Tua Misericordia, e ricevono conforto, sollievo e refrigerio nel torrente formato dal Sangue e dall'Acqua. Eterno Padre, guarda con occhi di Misericordia alle anime che soffrono nel purgatorio, e che sono racchiuse nel pietosissimo Cuore di Gesù. Ti supplico per la dolorosa Passione del Figlio Tuo Gesù e per tutta l'amarezza da cui fu inondata la Sua santissima anima, mostra la Tua Misericordia alle anime che sono sotto lo sguardo della Tua giustizia, non guardare a loro se non attraverso le Piaghe del Tuo amatissimo Figlio Gesù, poiché noi crediamo che la Tua bontà e la Tua Misericordia sono senza limiti. (Si reciti la Coroncina alla Divina Misericordia)</p>
<p>NONO GIORNO (Vigilia della Festa della Divina Misericordia) (D 1228-1229) “Oggi conduciMi le anime tiepide ed immergile nell'abisso della Mia Misericordia. Queste anime feriscono il Mio Cuore nel modo più doloroso. La Mia anima nell'Orto degli Ulivi ha provato la più grande ripugnanza per un'anima tiepida. Sono state loro la causa per cui ho detto: ‘Padre, allontana da Me questo calice, se questa è la Tua volontà’. Per loro, ricorrere alla Mia Misericordia costituisce l'ultima tavola di salvezza”. Misericordiosissimo Gesù, che sei la pietà stessa, introduco nella dimora del Tuo Cuore pietosissimo le anime tiepide. Possano riscaldarsi nel Tuo puro amore queste anime di ghiaccio, che assomigliano a cadaveri e suscitano in te tanta ripugnanza. O Gesù pietosissimo, usa l'onnipotenza della Tua Misericordia ed attirale nell'ardore stesso del Tuo amore e concedi loro l'amore santo, dato che puoi tutto. Il fuoco e il ghiaccio non possono stare uniti, poiché, o si spegne il fuoco o si scioglie il ghiaccio, ma la Tua Misericordia, o Dio, può soccorrere miserie anche maggiori. Eterno Padre, guarda con occhi di Misericordia alle anime tiepide, che sono racchiuse nel pietosissimo Cuore di Gesù. Padre della Misericordia, Ti supplico per l'amarezza della Passione del Tuo Figlio e per la Sua agonia di tre ore sulla croce, permetti che anche loro lodino l'abisso della Tua Misericordia. Amen. (Si reciti la Coroncina alla Divina Misericordia)</p>

<p>La preghiera dell’Angelus Domini / L’angelo del Signore portò l’annuncio a Maria ed ella concepì per opera dello Spirito Santo. Ave, o Maria… “Eccomi, sono la serva del Signore”.  “Si compia in me la tua Parola”.  Ave, o Maria… E il Verbo si fece carne e venne ad abitare in mezzo a noi. Ave, o Maria… Prega per noi santa Madre di Dio perché siamo resi degni delle promesse di Cristo. / Preghiamo: Infondi nel nostro spirito la tua grazia, o Padre: tu, che all’annuncio dell’Angelo ci hai rivelato l’incarnazione del tuo Figlio, per la sua passione e la sua croce guidaci alla gloria della risurrezione. Per Cristo nostro Signore. Amen. / Gloria al Padre e al Figlio e allo Spirito Santo. Come era nel principio e ora e sempre, nei secoli dei secoli. Amen. / Preghiera conclusiva / Signore, aiutaci ad amare questa storia, questo mondo in cui ci hai posto. Aiutaci a guardarlo con uno sguardo di misericordia sapendo che anche nelle situazioni più difficili possiamo operare affinché il tuo nome e la tua Parola siano segno di speranza. Amen.</p>
<p>PRIMO GIORNO - COMMEMORAZIONE DELL’ANNUNCIO A SAN GIUSEPPE / «Egli edificherà una casa al mio nome e io renderò stabile il trono del suo regno per sempre. Io sarò per lui padre ed egli sarà per me figlio […]. La tua casa e il tuo regno saranno saldi per sempre davanti a te» (2Sam 7,13-14a.16) Finalmente tutto è a posto! I nemici sono sconfitti e il re Davide si è stabilito nella sua casa, nella città di Davide. Tuttavia sente che lì manca qualcosa: un tempio. Così, rivolgendosi al profeta Natan, esprime il suo desiderio di costruire un tempio al Signore. Il Signore proietta però questo desiderio verso un’altra prospettiva, sottolineando che la casa che il Signore vuole costruire per Davide non è una casa di pietra ma piuttosto un cuore aperto e pronto alla venuta del Cristo. Il Signore gli darà infatti una grande stirpe e dalla sua discendenza nascerà un figlio del quale lui, il Signore, sarà Padre e chi nascerà sarà suo Figlio, che verrà nel mondo per la salvezza di tutti. Il capitolo 7 del secondo libro di Samuele è improntato tutto su questa venuta del Messia, l’Emmanuele, il Dio con noi nel mondo. Questo testo può farci riflettere in questi giorni su come stiamo preparando il nostro cuore ad accogliere il Signore che viene.</p>
<p>SECONDO GIORNO - PRIMA FERIA PRENATALIZIA / «Al tempo di Erode, [...] vi era un sacerdote di nome Zaccaria [...], che aveva in moglie una discendente di Aronne, di nome Elisabetta. Ambedue erano giusti davanti a Dio e osservavano irreprensibili tutte le leggi e le prescrizioni del Signore. Essi non avevano figli e tutti e due erano avanti negli anni» (Lc 1,5-7) Luca nel suo Vangelo sa di essere di-verso dagli altri evangelisti. Egli non ha conosciuto Gesù e neanche ha vissuto con lui. Tuttavia cerca di scrivere il suo Vangelo con la capacità e sensibilità di uomo colto. Ci tiene nel Vangelo a contestualizzare la vicenda, come in questi pochi versetti. Il Vangelo di Luca inizia nel tempio e da una coppia, Zaccaria ed Elisabetta, immagine di un popolo che osserva scrupolosamente tutte le leggi del Signore; una coppia che ormai si è rassegnata alla situazione in cui si trova: una situazione di sterilità. Anche noi  talvolta ci troviamo in uno stato d’animo di rassegnazione, crediamo che nella nostra vita, nel nostro mondo non cambi nulla. Non pensiamo che qualcosa o qualcuno possa modificare la situazione in cui ci troviamo, anzi non crediamo neanche che a partire da noi possa cambiare qualcosa. Dobbiamo forse avere più fiducia in noi stessi, nelle nostre capacità e affidarci di più al Signore!</p>
<p>TERZO GIORNO - SECONDA FERIA PRENATALIZIA / «Ed ecco, tu sarai muto e non potrai parlare fino al giorno in cui queste cose avverranno, perché non hai creduto alle mie parole, che si compiranno a loro tempo […]. Ecco che cosa ha fatto per me il Signore» (Lc 1,20.25a) La storia della salvezza inizia con l’incredulità del sacerdote: proprio lui, che più degli altri aveva confidenza con il Mistero, si trova spiazzato. La mancanza di fede gli impedisce di accogliere la Parola dell’angelo. Si trova dentro la casa di Dio ma non è pronto a entrare nella storia di Dio. L’angelo gli annuncia che Dio non si ferma alla sua incredulità e, per sua misericordia, realizzerà ciò che ha promesso. La storia della salvezza è il frutto dell’ostinata fedeltà di Dio. Il suo mutismo durerà nove mesi, il tempo della gravidanza di Elisabetta che invece riconosce nel concepimento l’opera del Signore. Ciò che era destinato a non avvenire avviene: Elisabetta dà alla luce un figlio. Le sue parole richiamano in parte il Magnificat di Maria. Il miracolo che Dio ha operato in Elisabetta le ridona la dignità e la gioia della maternità, e imprime un nuovo corso alla sua vita. Per Dio non è mai troppo tardi.</p>
<p>QUARTO GIORNO - TERZA FERIA PRENATALIZIA / «In quei giorni Maria si alzò e andò in fretta verso la regione montuosa, in una città di Giuda. Entrata nella casa di Zaccaria, salutò Elisabetta» (Lc 1,39-40) Nella visita a Elisabetta, Maria si presenta come modello di carità. In che modo Maria è per la Chiesa esempio vivente di amore? Pensiamo alla sua disponibilità nei confronti della parente Elisabetta. Visitandola, la Vergine Maria non le ha portato soltanto un aiuto materiale, ma ha portato anche Gesù, che già viveva nel suo grembo. Portare Gesù in quella casa voleva dire portare la gioia, la gioia piena. Elisabetta e Zaccaria erano felici per la gravidanza che sembrava impossibile alla loro età, ma è la giovane Maria che porta loro la gioia piena, quella che viene da Gesù e dallo Spirito Santo e si esprime nella carità gratuita, nel condividere, nell’aiutarsi, nel comprendersi. La Madonna vuole portare anche a noi, a noi tutti, il grande dono che è Gesù; e con lui ci porta il suo amore, la sua pace, la sua gioia. Anche noi dobbiamo guardare a Maria prendendo esempio da lei nel portare Gesù all’umanità.</p>
<p>QUINTO GIORNO - QUARTA FERIA PRENATALIZIA / «Otto giorni dopo vennero per circoncidere il bambino e volevano chiamarlo con il nome di suo padre, Zaccaria. Ma sua madre intervenne: “No, si chiamerà Giovanni”» (Lc 1,59-60) Il centro di questo racconto è la questione del nome da dare al bambino. Il nome indica la natura della persona, la sua missione, il suo valore unico e irripetibile. Giovanni significa “Dio fa grazia”; significa dono, grazia, amore di Dio. Nel suo nome c’è tutto il programma che è chiamato a realizzare. Esso indica che Dio sta per dare una prova inaudita della sua misericordia verso gli uomini. Il nome di Giovanni viene da Dio perché è Dio stesso che ha suggerito a Zaccaria di chiamarlo Giovanni. Il nome di ogni figlio, il suo essere, la sua vocazione, il suo destino vengono da Dio. Ogni vita, ogni nascita è dono di Dio. La nascita di un uomo non è mai un caso, è sempre il compimento di un disegno d’amore di Dio. La nostra dignità si comprende solo se guardiamo a Colui dal quale abbiamo avuto inizio e al quale ritorniamo. L’uomo è il prodigio dell’amore di Dio, per questo siamo chiamati a essere nella gioia perché custoditi da un Padre che ci ama.</p>
<p>SESTO GIORNO - QUINTA FERIA PRENATALIZIA / «Zaccaria, suo padre, fu colmato di Spirito Santo e profetò dicendo: “Benedetto il Signore, Dio di Israele, perché ha visitato e redento il suo popolo, e ha suscitato per noi un Salvatore potente nella casa di Davide, suo servo”» (Lc 1,67-69) Con questo inno Luca sottolinea l’importanza di leggere la storia con gli occhi della fede.  È un cantico di benedizione per il passato e di profezia per il futuro. È lo Spirito Santo che dà a Zaccaria la fede e gli apre la bocca per annunciare la Parola di Dio. E Zaccaria vede la realtà con gli occhi di Dio e ne parla come parlerebbe lui, anzi è il Signore che parla attraverso di lui. La prima parola che lo Spirito Santo mette sulle labbra di Zaccaria è quella della benedizione e della lode a Dio. In ogni situazione l’uomo di fede vede Dio e sa cogliere i suoi doni. Ogni giorno la Chiesa canta questo inno con tutti coloro che pregano l’ufficio divino delle lodi. La meraviglia e il canto fanno parte della nostra preghiera quotidiana, che risulta particolarmente intensa quando diventiamo capaci di comprendere al meglio tutto quello che il Signore ha fatto e fa per noi, le meraviglie della sua grazia.</p>
<p>SETTIMO GIORNO - DOMENICA DELL’INCARNAZIONE O DELLA DIVINA MATERNITÀ / «Siate sempre lieti nel Signore, ve lo ripeto: siate lieti. La vostra amabilità sia nota a tutti. Il Signore è vicino» (Fil 4,4-5) La gioia è un tema che percorre l’intera lettera ai Filippesi. Chi scrive è un apostolo sofferente che invita ripetutamente a gioire: questo è un paradosso! La gioia e il rallegrarsi sono il primo passo per sperimentare la pace interiore di Dio. Il credente ha tanti motivi per rallegrarsi nel Signore e il primo è fondato sulla certezza che il Signore è vicino. È questa presenza che fonda la speranza del cristiano, la quale si esprime nel suo risvolto personale e comunitario come gioia, amabilità, fiducia e pace. La gioia cristiana è radicata nella comunione di vita con il Signore ed è per questo che Paolo dice: «Rallegratevi nel Signore». Certo le circostanze della nostra vita possono essere a volte difficili e buttarci un po’ giù. Ma queste difficoltà non devono assolutamente impedirci di rallegrarci nel Signore. A una tale gioia si accompagna l’amabilità che porta a far sentire ciascuno a proprio agio. Questo brano ci invita a riflettere su come viviamo la gioia che il Signore ci dona. Chiediamoci: la nostra faccia è una “faccia da funerale” o riflette il volto di chi ha incontrato Gesù?</p>
<p>OTTAVO GIORNO - SESTA FERIA PRENATALIZIA / «In quei giorni un decreto di Cesare Augusto ordinò che si facesse il censimento di tutta la terra […]. Anche Giuseppe, dalla Galilea, dalla città di Nàzaret salì in Giudea alla città di Davide chiamata Betlemme: egli apparteneva infatti alla casa e alla famiglia di Davide» (Lc 2,1.4) Incredibile come Luca voglia inserire già da subito la nascita di Gesù in un contesto di universalità. Citare un imperatore e un governatore ha anche l’intento di dare una certa concretezza alla vicenda di Gesù. Gesù è vissuto in un determinato tempo storico, ha abitato luoghi concreti, tutto nella logica dell’Incarnazione. L’imperatore Cesare Augusto vuole - con il censimento - avere tutto sotto controllo; anche la famiglia di Gesù obbedisce a questa decisione e si reca a Betlemme che nelle profezie doveva essere la città in cui sarebbe nato il Salvatore. Gesù doveva essere compreso nel censimento di tutta la terra, anche lui ormai faceva parte dell’umanità. Maria e Giuseppe si sottomettono non solo alle leggi ebraiche, ma anche a quelle dell’impero. Tutte queste indicazioni preliminari permettono comunque a Luca di affermare due elementi molto importanti riguardo la nascita di Gesù: egli era discendente di Davide e nacque a Betlemme, così che si compisse la profezia di Michea.</p>
<p>NONO GIORNO - «Giuseppe suo sposo, poiché era uomo giusto e non voleva accusarla pubblicamente, pensò di ripudiarla in segreto» (Mt 1,19) La lettura di questo versetto ci porta a chiederci perché Giuseppe è definito uomo giusto. La giustizia di Giuseppe non è quella “secondo la legge” che autorizza a ripudiare la propria moglie, ma quella “secondo la fede” che gli chiede di accettare l’opera di Dio e del suo Spirito in Maria, sua futura sposa. Questo vuol dire che non potrà attribuirsi i meriti del figlio che verrà ma tutto è azione di Dio. Il suo problema non è principalmente la situazione nuova che si è creata con la sua promessa sposa, ma il rapporto con il bambino che sta per nascere e la responsabilità che egli sente verso di lui. Giuseppe è giusto perché ha l’umiltà di accettare un dono che non è suo: Giuseppe è giusto perché accoglie la volontà di Dio. Impariamo allora da Giuseppe a essere grati per i doni che ogni giorno il Signore ci fa e, da lui, impariamo ad accogliere la volontà di Dio anche quando magari risulta scomoda. Inoltre cerchiamo di vivere una giustizia che opera nella carità, molto diversa da quella giustizia che dà il mondo e che spesso non coincide con l’amore.</p>
<p>25 DICEMBRE - NATALE DEL SIGNORE / «Un angelo del Signore si presentò a loro e la gloria del Signore li avvolse di luce» (Lc 2,9) Natale è la festa della luce, una luce che irrompe e dà una svolta alla storia del mondo, che avvolge gli umili, i semplici, i pastori che sono semplicemente lì vicino a quello che sta accadendo. Questa luce squarcia le tenebre e permette di camminare senza brancolare nel buio. Spesso anche noi ci troviamo nel buio delle incertezze nel cercare una via, nel buio delle nostre paure e preoccupazioni, nel buio del nostro egoismo e del nostro peccato. C’è anche chi nel buio non capisce il senso della vita ed è portato a dubitare di Dio e a pensare che egli sia indifferente ai suoi problemi; c’è il buio di chi non riesce più a sperare e vede soltanto il vuoto, il nulla; il buio di chi non riesce più a credere. In questo buio irrompe la luce del Natale, che mette in fuga tutto ciò che il buio porta con sé. Lasciamo allora che questa luce ci avvolga e ci dica che da oggi in poi è possibile credere, sperare e amare.</p>

<div>INNO AKATHISTOS AL SANTO E VIVIFICANTE SPIRITO<br>Re celeste Consolatore<br>Spirito di Verità<br>Tu che sei ovunque presente e tutto ricolmi<br>Tesoro di beni e Datore di Vita,<br>vieni e dimora in noi,<br>purificaci da ogni macchia<br>e salva o Buono<br>le nostre anime.<br>Kondakion 1<br>Venite, fedeli, lodiamo la discesa dello Spirito Santo. Egli si è diffuso dal seno del Padre sugli apostoli, come le acque, ha coperto la terra con la conoscenza di Dio, e della grazia vivificante dell’adozione divina, e concede la gloria che viene dall’alto a quanti accorrono a Lui con cuore puro, santifica e divinizza quelli che cantano: Vieni, Consolatore, Spirito Santo, e prendi dimora in noi.<br>Ikos 1<br>Gli angeli nei cieli i cori luminosi cantano senza fine gloria allo Spirito Santo, fonte della vita e luce immateriale. Con loro anche noi Ti lodiamo Spirito inaccessibile, per tutte le tue misericordie note e nascoste, e umilmente chiediamo la Tua beata ispirazione.<br>Vieni, luce vera e gioia spirituale.<br>Vieni, nube di rugiada e bellezza inesprimibile.<br>Vieni e accetta la nostra lode come incenso profumato.<br>Vieni e dacci di gustare la letizia della Tua effusione.<br>Vieni e facci gioire con l’abbondanza dei Tuoi doni.<br>Vieni eterno Sole senza tramonto, e prendi dimora in noi.<br>Vieni, Consolatore, Spirito Santo e abita in noi!<br>Kondakion 2<br>In forma di lingue di fuoco, nella luce e nel vento tempestoso e portatore di letizia, lo Spirito Santo è disceso sugli apostoli. Avvolti dallo stesso fuoco, i pescatori hanno chiamato il mondo intero alla Chiesa di Cristo. Hanno sopportato difficoltà con gioia per terra e mare, non hanno temuto le morti atroci. Ma per tutta la terra è andato l’annuncio del loro bel canto divino: Alleluia!<br>Ikos 2<br>Coppa che dona la pioggia e che emana fuoco, riversata sugli apostoli nel Cenacolo di Sion: Te cantiamo, Te benediciamo, Te ringraziarne, Dio Spirito Santo.<br>Vieni, Santificatore e Custode della Chiesa.<br>Vieni e dona un cuore solo e un’anima sola ai Tuoi fedeli.<br>Vieni, e infiamma la nostra pietà fredda e sterile.<br>Vieni e disperdi le tenebre dell’ateismo e dell’empietà che riempiono la terra.<br>Vieni e conduci tutti sulla via di una vita giusta.<br>Vieni e confermaci in ogni verità.<br>Vieni, o Sapienza incomprensibile e per le Tue vie che Tu conosci salvaci.<br>Vieni, Consolatore, Spirito Santo, e abita in noi!<br>Kondakion 3<br>O mistero profondissimo! Dio Spirito irraggiungibile, con il Padre e il Verbo Creatore di tutti! Tu hai adornato le schiere altissime degli Angeli nel tempio della luce inaccessibile! Tu hai chiamato all’esistenza i volti degli astri di fuoco con la grandezza della gloria. Tu armonizzando in unità meravigliosa la carne e lo spirito, hai creato il genere umano. Con esso ogni essere animato Ti canta la lode: Alleluia!<br>Ikos 3<br>Alfa e Omega, Inizio e Fine, Tu Spirito eterno, con la forza incircoscrivibile del volo sulle acque, e il tremendo movimento circolare hai vivificato tutti e tutto: dal Tuo alito pieno di vita sull’abisso informe ha brillato la bellezza inesprimibile del mondo primordiale. Per questo inneggiamo a Te.<br>Vieni presso di noi, Sapiente Artista del mondo.<br>Vieni, Grande e nel piccolo fiore, e nell’astro celeste.<br>Vieni, variegata Pluralità e Bellezza eterna.<br>Vieni e illumina il caos tenebroso dell’anima mia.<br>Vieni e fa di noi una creatura nuova in Cristo.<br>Vieni, Consolatore, Spirito Santo, e abita in noi!<br>Kondakion 4<br>Ineffabile e buonissimo Spirito, Fonte della santità! Tu hai vestito la Purissima Vergine Maria dello splendore accecante e inaccessibile della Tua divinità, rendendo la Madre del Dio Verbo, Regina degli Angeli, salvezza degli uomini. Con forza pacifica Tu hai ispirato i profeti e gli Apostoli.<br>Tu li hai innalzati fino al terzo cielo.<br>Tu hai ferito il loro cuore con la bellezza celeste, immettendo nella loro favella un impegno ardente,<br>che conduce gli uomini a Dio.<br>Tu converti gli ultimi peccatori, e loro, pieni di rapimento ardente cantano: Alleluia!<br>Ikos 4<br>Ogni anima vive grazie allo Spirito Santo, la Sua forza edifica alla comunione della risurrezione ogni creatura nell’ultima ora di questo secolo, e nella prima del futuro. Allora facci risorgere, Consolatore Buono, dalle nostre tombe non per la condanna, ma per la beatitudine luminosa e divina con tutti i santi, con i nostri vicini e parenti!<br>Vieni, e salvaci dalla morte spirituale.<br>Vieni, e prima della nostra morte nutrici con il Corpo e il Sangue di Cristo Salvatore.<br>Vieni, e dacci una morte pacifica e con coscienza pura.<br>Vieni e fà che il nostro risveglio dal sonno della morte sia luminoso.<br>Vieni, e concedici di vedere il gioioso mattino dell’eternità.<br>Vieni e fà di noi figli dell’ immortalità.<br>Vieni, e come il sole, illumina allora i nostri corpi immortali.<br>Vieni, Consolatore, Spirito Santo, e abita in noi!<br>Kondakion 5<br>Avendo udito la Tua voce: “Chi ha sete venga a me e beva», Ti preghiamo, Figlio di Dio, estingui la nostra sete di vita spirituale, donaci l’acqua viva. Effondi in noi lo zampillo della grazia dallo Spirito Santo da Te donato, affinché non abbiamo più sete in eterno, noi che con contrizione cantiamo: Alleluia!<br>Ikos 5<br>Immortale e Increato Spirito eterno e generoso, Custode dei giusti e purificazione dei peccatori. Liberaci da ogni azione impura, affinché non si spenga in noi lo splendore della Tua luce di grazia, noi che cantiamo a Te:<br>Vieni, Buonissimo, e donaci la contrizione e la fonte delle lacrime!<br>Vieni, e insegnaci e inchinarci a Te con spirito e verità.<br>Vieni, Verità altissima, e chiarifica i dubbi della nostra misera mente.<br>Vieni, Vita senza tramonto, e prendici dalla brevità del tempo terreno.<br>Vieni, Luce Eterna, e saranno dispersi i miraggi e le paure.<br>Vieni, eternamente altra Forza, rinfranca i Tuoi figli affranti!<br>Vieni, Gioia senza fine, e saranno dimenticate le sciagure temporanee.<br>Vieni, Consolatore, Spirito Santo, e abita in noi!<br>Kondakion 6<br>Rallegrati, figlia della luce, santa Madre Sion! Adornati grande sposa, simile al cielo, luminosissima universale Chiesa di Cristo! Su di Te dimora lo Spirito Santo curando i deboli, riempiendo gli indigenti, vivificando i morti e portando alla vita eterna tutti coloro che cantano in modo giusto e degno: Alleluia!<br>Ikos 6<br>«Voi avrete tribolazioni nel mondo», ha detto il Signore. Dove troveremo conforto, e chi ci consolerà? Spirito Consolatore, mitiga Tu la nostra tristezza! Intercedi per noi con sospiri inesprimibili e dà sollievo ai cuori di quanti Ti supplicano:<br>Vieni, dolce refrigerio degli affranti e oppressi.<br>Vieni, interlocutore dei prigionieri e sostegno dei perseguitati.<br>Vieni, abbi misericordia degli estenuati per povertà e fame.<br>Vieni e cura le passioni delle nostre anime e dei nostri corpi.<br>Vieni e visita tutti coloro che hanno sete della Tua illuminazione.<br>Vieni, e dà un senso alle nostre afflizioni con la speranza della gioia eterna.<br>Vieni, Consolatore, Spirito Santo, e abita in noi!<br>Kondakion 7<br>«La bestemmia contro lo Spirito Santo, non sarà perdonata né in questo secolo, né in quello futuro», dice il Signore. Sentendo questa terribile sentenza, abbiamo timore per non essere condannati con quanti disobbediscono a Te e Ti combattono. Non permettere, Santo Spirito, che i nostri cuori si volgano al male. Converti dagli scismi, dalle eresie e dall’ateismo tutti gli erranti, e a tutti i Tuoi primogeniti concedi di cantare con la Chiesa nei secoli: Alleluia!<br>Ikos 7<br>Quando lo Spirito Santo abbandonò Saulo, allora il terrore e la depressione lo colsero, e la tenebra della disperazione lo gettò nell’abisso. Cosi anch’io nel giorno della depressione e del mio indurimento comprendo che mi sono allontanato dalla Tua luce. Ma donami di gridare a Te con forza, Difesa dell’anima mia, finché la Tua luce illuminerà me che sono pusillanime:<br>Vieni, e non respingermi per la mia mormorazione e impazienza.<br>Vieni, e pacifica la tempesta feroce del turbamento e del risentimento.<br>Vieni, e consola gli esasperati dalle avversità della vita.<br>Vieni, e intenerisci i cuori nel giorno dell’accanimento e dell’ira.<br>Vieni, e distruggi le insidie dell’istigamento e della minaccia degli spiriti delle tenebre.<br>Vieni, e ispira in noi uno spirito contrito, affinché con la pazienza salviamo le anime nostre.<br>Vieni, Consolatore, Spirito Santo, e abita in noi!<br>Kondakion 8<br>Salvaci, Padre celeste! Noi siamo poveri e miseri, e ciechi, e nudi spiritualmente! Donaci il Tuo oro, purificato col fuoco, coprici dalla vergogna con una veste bianca, cura con la Tua unzione i nostri occhi. La grazia del Tuo vivificante Spirito scenda negli impuri vasi delle anime nostre, e faccia rinascere noi che cantiamo: Alleluia!<br>Ikos 8<br>Come la torre di Babele cade la felicità terrena. Sono fragili tutte le imprese umane. È bene che mi abbia umiliato, che mi abbia fatto conoscere nei miei peccati e nelle mie cadute tutta la mia debolezza e piccolezza. Senza di Te non possiamo fare niente, ma con la Tua grazia speriamo di poterci salvare:<br>Vieni, unico sapiente Edificatore della vita.<br>Vieni, e chiariscici le Tue vie inaccessibili.<br>Vieni, come fulmine, e illumina la fine della nostra vita terrena<br>Vieni, e benedici, ogni nostra buona opera.<br>Vieni, e sii il nostro Coadiutore nelle opere buone.<br>Vieni, e illumina la nostra mente nell’ora dello sconcerto.<br>Vieni, donaci lo spirito di penitenza, affinché con essa<br>possiamo evitare le afflizioni incombenti sul mondo.<br>Vieni, Consolatore, Spirito Santo, e abita in noi!<br>Kondakion 9<br>Così ci amò Dio, da dare il proprio Figlio Unigenito, incarnato da Spirito Santo e Maria Vergine, il quale sulla croce stese le Sue mani creatrici, salvò con il suo sangue tutto il mondo dal peccato! Così tutta la creazione, attendendo la libertà della gloria dei figli di Dio, al Padre che ha amato, al Figlio che ha espiato e allo Spirito che ha santificato, canta: Alleluia!<br>Ikos 9<br>Spirito Datore di vita, come colomba sei sceso su Cristo al Giordano e su di me sei sceso al fonte battesimale. Ma si è oscurata l’azione della Tua bontà per la tenebra dei miei peccati. Come il viandante, persosi nel bosco di notte, attende l’aurora, così anch’io ho sete dei Tuoi raggi, o Buono, perché non mi perda fino alla fine.<br>Vieni a me che porto impresso il Tuo tremendo nome.<br>Vieni, e dona sollievo alla coscienza tormentata, straziata senza pietà.<br>Vieni, e rinnova in me la Tua immagine ottenebrata.<br>Vieni, e disperdi le visioni peccaminose.<br>Vieni, e insegnami la compassione verso il dolore altrui.<br>Vieni, e spingimi ad amare ogni Tua creatura.<br>Vieni, e dammi la gioia della Tua salvezza.<br>Vieni, Consolatore, Spirito Santo, e abita in noi!<br>Kondakion 10<br>Lo Spirito Santo fa rinascere alla vita eterna, lo Spirito Santo ispira i martiri, santifica i sacerdoti, incorona i giusti, fa del pane e vino il Corpo e il Sangue Divini. O, profondità della ricchezza e della sapienza di Dio! Donaci la corona dei Tuoi doni – l’amore eterno che perdona tutti, che soffre per i nemici, che desidera la salvezza di tutti, perché da esso illuminati, cantiamo come figli della luce: Alleluia!<br>Ikos 10<br>Chi ci separerà dall’amore di Dio; forse la tribolazione, l’angoscia, la persecuzione, la fame, la nudità, i pericoli, la spada? Anche se fossimo privati di tutto sulla terra, abbiamo un’eredità che non perisce in cielo. Ma donaci, Signore, di amarti non con la parola o con la lingua, bensì con l’azione vera e l’impegno di tutta la vita:<br>Vieni, Spirito Fortissimo, e aumenta in noi la fede che tutto vince.<br>Vieni, e donaci l’audacia orante.<br>Vieni, e riscalda i nostri cuori, affinché la nostra carità<br>non si raffreddi nel cuore per l’aumento delle iniquità.<br>Vieni, e fà che non cadiamo nei giorni della persecuzione e della derisione della fede.<br>Vieni, e custodiscici dalle tentazioni sopra le nostre forze e dagli scandali.<br>Vieni, e vivifica i nostri cuori con l’aspersione della Tua rugiada.<br>Vieni, curaci, santificaci e sostienici, Buono, con la Tua grazia.<br>Vieni, Consolatore, Spirito Santo, e abita in noi!<br>Kondakion 11<br>Così dice il Signore: «Effonderò il mio Spirito su ogni uomo e diverranno profeti i vostri figli e le vostre figlie; i vostri anziani faranno sogni, i vostri giovani avranno visioni».<br>Spirito, tanto desiderato, dona almeno una briciola dal banchetto dei figli eletti della Tua consolazione anche a noi che contriti cantiamo: Alleluia!<br>Ikos 11<br>Tu per un breve attimo, come il fulgore di un fulmine, risplendi nel nascondimento dell’anima, ma indimenticabile è l’effusione di luce della Tua rivelazione, dalla quale viene trasfigurata la natura peritura con un cambiamento tremendo e divino. Concedi, Consolatore Buono, anche a noi ancora nella vita terrena di veder Ti con cuore puro, noi che ti cantiamo:<br>Vieni, fulmine dell’eternità datore di luce .<br>Vieni, e illuminaci con lo splendore senza tramonto.<br>Vieni, Tesoro degli umili e letizia dei miti.<br>Vieni, Acqua viva e ristoraci in mezzo all’ardore delle passioni.<br>Vieni, perché lontano da Te non c’è gioia e pace.<br>Vieni, perché con Te dappertutto è Regno dei cieli.<br>Vieni, e imprimi nell’anima il Tuo volto simile al sole.<br>Vieni, Consolatore, Spirito Santo, e abita in noi!<br>Kondakion 12<br>Torrente di grazia inesauribile, Spirito Santo, liberatore dai peccati! Accogli le nostre suppliche per tutto il mondo, per i credenti e i non-credenti, e per i figli della ribellione: conduci tutti al Regno celeste della Santa Trinità; affinché tramite Te sia vinto anche l’ultimo nemico, – la morte – e il mondo, rinato con il fuoco purificatore, canti un nuovo canto di immortalità: Alleluia!<br>Ikos 12<br>Con lo spirito vedo la città di Dio – la Gerusalemme celeste, trionfante, ornata come sposa, luminosa come il sole. Sento il giubilo dei giusti al banchetto del Signore, e le voci degli Angeli e il luminosissimo Signore in mezzo ai Suoi eletti, e fuggono la malattia, la tristezza e il gemito.<br>Re Celeste, Spirito Santo, tramite i Tuoi sette doni concedici anche a noi di partecipare a questa eterna gioia in Dio, a noi che Ti acclamiamo così:<br>Vieni, Buono, e sveglia in noi la sete dell’esistenza dopo la morte.<br>Vieni, e accendi nell’anima l’attesa della vita del tempo vero.<br>Vieni, e rivelaci la letizia del Regno che verrà.<br>Vieni, e donaci una veste di purezza luminosa come la neve.<br>Vieni, e riempici con lo splendore della divinità.<br>Vieni, e prendici per lo sposalizio dell’Agnello.<br>Vieni, e concedici di regnare nella Tua gloria eterna.<br>Vieni, Consolatore, Spirito Santo, e abita in noi!<br>Kondakion 13<br>O abisso luminoso di amore salvifico, Spirito Vivificante! Riscalda con l’alito della Tua discesa il genere umano indurito nelle iniquità, per la forza dei Tuoi inafferrabili giudizi affretta la rovina del male, e manifesta il trionfo eterno della verità divina. Che Dio sia tutto in tutti: e ogni tribù nei cieli, sulla terra e sotto terra canti: Alleluia! Questo Kondakion ai ripete tre volte.<br>Poi si recita un altra volta l’ Ikos 1 e il Kondakion 1:<br>Ikos 1<br>Gli angeli nei cieli i cori luminosi cantano senza fine gloria allo Spirito Santo, fonte della vita e luce immateriale. Con loro anche noi Ti lodiamo Spirito inaccessibile, per tutte le tue misericordie note e nascoste, e umilmente chiediamo la Tua beata ispirazione.<br>Kondakion 1<br>Venite, fedeli, lodiamo la discesa dello Spirito Santo. Egli si è diffuso dal seno del Padre sugli apostoli, come le acque, ha coperto la terra con la conoscenza di Dio, e della grazia vivificante dell’adozione divina, e concede la gloria che viene dall’alto a quanti accorrono a Lui con cuore puro, santifica e divinizza quelli che cantano: Vieni, Consolatore, Spirito Santo, e prendi dimora in noi.</div>

<p>Settenario di preghiere allo Spirito Santo di Beata Elena Guerra / Preghiera per tutti i giorni / O divino Spirito, che dalla Chiesa sei chiamato Creatore, non solo perché lo sei realmente, ma anche perché suscitando nei cuori pensieri ed affetti santi, crei in essi quella santità che è opera tua, visitaci con la potenza della tua misericordia e con la luce della tua grazia, affinché le nostre preghiere salgano gradite a te e ci ottengano l'abbondanza dei tuoi doni, Amen. (Beata Elena Guerra)</p>
<p>1° Gíorno - L'AZIONE DELLO SPIRITO SANTO IN NOI / L'azione dello Spirito Santo nelle anime suscita in noi sentimenti di meraviglia e di ammirazione quanto più ne veniamo a conoscenza e la contempliamo. Inaccessibile per sua natura, lo Spirito Santo si rende per sua infinita bontà accessibile ai cuori, aperti e disponibili, e si comunica loro in modo arcano ed inesplicabile. Esso li riempie di sé, e fa loro sentire la sua presenza con lumi, ispirazioni, conforto e gioia soprannaturale. / Preghiera: O Spirito Santo, eterno Amore, la luce, di cui sei origine e fonte, apra gli occhi della mia mente e, facendomi meglio conoscere gli effetti dell'infinito amore che mi porti, muova il mio cuore a sincera e fedele corrispondenza. / Manda, o Signore, il tuo Spirito... a rinnovare il mondo. </p>
<p>2° Giorno - LO SPIRITO SANTO ABITA IN NOI / Lo Spirito Santo è per l'anima ciò che l'anima è per il corpo, Egli abita in noi, come un dolce ospite: è con noi di giorno e di notte, nella fatica e nel riposo, nella tristezza e nella gioia, nella preghiera e nelle difficoltà della vita. Se nelle tentazioni e nelle angosce ci ricorderemo della sua presenza e lo invocheremo egli ci farà dono della sua forza e della sua gioia. / Preghiera: O divino ospite, Spirito Santo, tu che venendo ad abitare in noi non solo ci offri i tuoi doni, ma ci fai dono di te stesso, rendimi capace di esprimerti la mia gratitudine ed il mio amore. / Manda, Signore, il tuo Spirito... a rinnovare il mondo. </p>
<p>3° Giorno - LO SPIRITO SANTO È OTTIMO CONSOLATORE / Lo Spirito Santo che è amore, non ci abbandona nel momento della difficoltà e della sofferenza, ma ci aiuta con la sua consolazione. Egli non ci toglie il calice amaro, ma ci dà la forza per berlo; illumina il nostro cuore con la certezza che anche dalla croce ci può venire li bene se ci uniamo alla sofferenza di Cristo. / Preghiera: O divino consolatore, ti prometto che nei dolori di questa vita ricorrerò prontamente a te, e non cercherò altro consolatore che te, Padre dei poveri, Riposo nella fatica, Sollievo nel pianto. / Manda, Signore, il tuo Spirito... a rinnovare il mondo. </p>
<p>4° Giorno - LO SPIRITO SANTO È LARGITORE DI DONI / Lo Spirito Santo infinitamente ci ama e tuttavia i suoi doni li concede di preferenza a chi li desidera, a chi li domanda, a chi fedelmente vi corrisponde con l'operare il bene. Per potere ricevere i doni dello Spirito Santo è necessario avere un cuore povero e distaccato dai beni della terra, capace di accogliere e mettere a frutto i beni del cielo. / Preghiera: O Spirito Santo che sei Amore onnipotente, non permettere che, come il servo pigro, seppellisca i tuoi doni, ma aiutami ad usarli per il bene mio e dei fratelli; perdonami, ti prego per le mie passate infedeltà. Donami la tua sapienza, l'intelletto, il consiglio, la fortezza. / Manda, Signore, il tuo Spirito... a rinnovare il mondo. </p>
<p>5° Giorno - LO SPIRITO SANTO ED I SUOI FRUTTI / Si chiamano Frutti dello Spirito Santo quei preziosi effetti che Egli produce nelle anime, mediante l'infusione dei suoi Doni. La nostra natura viziata in Adamo dà frutti amari ed ingrati. Lo Spirito Santo opera in questo arbusto un innesto salutare e lo rende fecondo di buone qualità e di frutti dolci e salubri. / Preghiera: O divino Spirito, liberami dalle inclinazioni al male, dalla pigrizia e dall'orgoglio e rendimi dolce e mite, paziente e misericordioso, portatore di pace e di gioia, segno di carità e di comunione nella tua Chiesa. / Manda, Signore, il tuo Spirito... a rinnovare il mondo. </p>
<p>6° Giorno - LO SPIRITO SANTO È NOSTRO PROTETTORE / Lo Spirito Santo, per mezzo di S. Paolo, ci fa sapere che sebbene sia sempre pronto a beneficiarci ed a soccorrerci, resta sempre con noi quale aiuto alla nostra debolezza, quando noi preghiamo. È tanta la miseria nostra che noi non sappiamo ben pregare; e tale è la nostra cecità che talvolta non sappiamo neppure che cosa domandare; ma ecco ad aiutarci lo Spirito Santo, il quale dentro noi stessi prega e supplica per noi con gemiti inenarrabili. / Preghiera: O divino difensore degli uomini, che sei tutto Amore, sempre Amore, perfetto Amore, io esulto e godo di saperti sì buono, che ti degni dimorare in noi, e pregare in noi. / Manda, Signore, il tuo Spirito... a rinnovare il mondo. </p>
<p>7° Giorno - LE MERAVIGLIE DELLA PENTECOSTE / Quel Dio, le cui opere sono tutte mirabili e grandi, dopo aver creato l'uomo a sua immagine venne ad operare la meraviglia delle meraviglie, che è l'infusione reale e personale del suo Spirito nel cuore dell'uomo. Nella Pentecoste l'Eterno Amore si mostrò come luce e fuoco: luce per illuminarci sulle verità della fede e sui dolci segreti della divina bontà; fuoco per accenderci dell'amore che purifica e santifica. / Preghiera: O eterno Amore, fai ciò che facesti nel Cenacolo: vieni, vieni, vieni; impossessati delle potenze della mia anima e guidami a quel santo vivere che è effetto della tua dimora in noi. / Manda, Signore, il tuo Spirito... a rinnovare il mondo.</p>
<p>Preghiera conclusiva, per il giorno di PENTECOSTE / O desiderato Consolatore degli uomini, o dolce ospite dell'anima, noi nel bel giorno della tua venuta non eravamo nel Cenacolo... Non vedemmo i tuoi divini splendori, non ardemmo del tuo beato fuoco, non ci fu dato bere a quel fonte di paradiso a cui si inebriarono gli apostoli, ma sappiamo e crediamo che tu tornasti più volte a discendere sui nuovi cristiani e che sei sempre pronto a comunicarti alle anime che ti desiderano, che ti invocano, e che si dispongono a riceverti. Vieni, Spirito Santo, vieni a rischiararci della tua luce, accendici del tuo fuoco, facci ricchi dei tuoi doni... Ti raccomandiamo anche tanti nostri ciechi fratelli, che non ti desiderano perchè non ti conoscono: ti raccomandiamo ogni anima creata a tua immagine. Ricordati che sei il Santificatore delle anime: tutte illuminale, tutte convertile, tutte salvale! Amen! / Gloria al Padre… ( 3 volte) </p>

<p>
I QUINDICI SABATI DEL SANTO ROSARIO / Norme per far bene i 15 sabati. – Indulgenze ammesse. La pratica dei Quindici Sabati consiste nell'impegno di rivivere per quindici sabati consecutivi i quindici misteri del Rosario, che sono, in sintesi, la storia della nostra salvezza, il Vangelo che si prega con la Madre di Dio. Quel che emerge soprattutto, in questa pia pratica, è la partecipazione all'Eucaristia, memoria del Figlio di Dio incarnato, morto e risorto; quindi la meditazione approfondita di un mistero per ogni singolo sabato, e la recita del Rosario intero, o, per lo meno, della terza parte. Va da sé che, avendone bisogno, alla partecipazione dell'Eucaristia si premetterà la Confessione sacramentale. Questa pratica vuol essere un aiuto per vivere una particolare atmosfera spirituale crescendo nell'amore di Dio e della Madre Divina. In questo clima l'anima è facilmente indotta a fare grandi passi e certamente scopre nuovi orizzonti nel campo dello spirito. Quando poi situazioni difficili o esigenze particolari toccano la nostra sensibilità e più urgente è il bisogno del ricorso all'aiuto divino, i Quindici Sabati sono un mezzo che la spiritualità cristiana ha scoperto per ottenere risposte dal Cielo. La storia della nuova Pompei è tutta un intreccio di questi richiami e queste risposte in cui la mediazione della Madre Divina emerge mirabilmente. Bartolo Longo, apostolo del Rosario, è anche apostolo dei Quindici sabati che diffuse, ai suoi tempi, in tutto il mondo, profondendo nelle pagine da lui compilate una spiritualità affascinante. Ora vorremmo domandarci: È attuale questa devozione? Può darsi che oggi, dopo la riforma liturgica e le nuove esperienze del contatto personale con la Parola, qualcuno riconosca un minore mordente alla pratica dei Quindici Sabati. Ma per rispondere basterà far notare che i vari punti dettati dal Beato Bartolo Longo sono autentiche spinte alla contemplazione, a fare che la Parola diventi la nostra preghiera con Maria. D'altronde, se la storia non può essere smentita, quanto ci ha narrato con vivacità di stile e precisa documentazione l'apostolo dei Quindici Sabati è la risposta più semplice ma anche la più convincente: quella del prodigio che è garanzia di Dio. Ne daremo testimonianza al termine delle meditazioni di ciascun sabato, riportando le narrazioni autentiche del Beato. <br>
In quale periodo dell’anno si pratica la devozione dei 15 sabati. <br>
Qualunque periodo dell'anno si presta per questa santa devozione, ma nel Santuario di Pompei la si suole premettere alle due grandi giornate dell'8 maggio e della prima domenica di Ottobre, quando, alle ore 12, a Pompei e simultaneamente in molte chiese del mondo, si recita la Supplica alla B. V. del Rosario. Per l'8 maggio, l'inizio è all'ultimo sabato di gennaio, eccetto l'anno in cui l'8 maggio cade di sabato. In questo caso si anticipa al penultimo sabato di gennaio. Per la Prima Domenica di Ottobre, l'inizio dei Quindici Sabati corrisponde all'ultimo sabato di giugno. Chi fosse impedito in giorno di sabato può optare per la domenica. Farebbe quindi le Quindici Domeniche. Infine, in casi particolari, si può anche riassumere la pia pratica in quindici giorni consecutivi. <br>
Utilità dei 15 sabati.<br>
Un Sommo Pontefice Leone XIII, nella famosa Enciclica sul Rosario del l° settembre 1883, Supremi Apostolatus officio, scriveva: "Il bisogno dell'aiuto divino non è oggi minore di quanto non lo fosse al tempo in cui 5. Domenico, per risanare le piaghe della società, introdusse l'uso del Rosario. Egli, illuminato dall'alto, capì non esser-vi allora rimedio più efficace che ricondurre gli uomini a Cristo invitandoli a contemplare con frequenza i misteri della Redenzione e ricorrendo nella mediazione di Maria che ha il potere di estirpare tutte le eresie. Quindi egli compose la formula del S. Rosario in modo da poter contemplare per ordine i misteri della nostra salvezza intrecciando a questa meditazione un mistico serto di Ave Maria e la preghiera al Padre insegnataci da nostro Signore Gesù Cristo. Noi dunque, cercando per un male non dissimile lo stesso rimedio, non dubitiamo che questa stessa preghiera, introdotta dal santo Patriarca con tanto vantaggio del mondo cattolico, sarà efficacissima per fronteggiare la difficile situazione dei nostri tempi".  Ed affermava: "Desidero che tutto il popolo cristiano riprenda l'antica consuetudine di recitare quotidianamente il Rosario alla SS. Vergine". I Predecessori avevano pensato ugualmente. Il Pontefice dell'immacolata, Pio IX, nel suo Breve del 3/12/1869, scriveva: "Come S. Domenico adoperò la preghiera quale invitta spada per abbattere la nefasta eresia degli Albigesi ... così i fedeli, forniti di questa armatura, cioè della quotidiana recita del Rosario della Beata Vergine, più agevolmente potranno ottenere di sradicare tanti errori che oggi imperversano dappertutto ...". Urbano VI attestò che per il Rosario piovono ogni giorno benedizioni sul popolo cristiano. Leone X testimoniò: "Il Rosario venne istituito come opportuno rimedio contro i mali che sovrastano il mondo". Nel 1812 le Cortes di Spagna solennemente dichiararono che Domenico di Gusman non oppose agli eretici altre armi che l'orazione, la pazienza e l'istruzione. Ora, tanto Leone XIII quanto tutti gli altri Pontefici alludono al Rosario, cioè di quindici decadi con la meditazione dei misteri. La Sacra Congregazione delle indulgenze con decreto del 6 agosto 1726, confermato il 13 dello stesso mese e anno da Benedetto XIII, dichiarò "necessaria nella recita del Rosario la meditazione dei misteri per l'acquisto delle indulgenze, fatta eccezione per gli incapaci". L'eccellenza di questa nobile e dolce devozione consiste nel fatto che unisce la vita attiva alla vita contemplativa: si recitano con la bocca in devoto atteggiamento del corpo le più belle preghiere della Chiesa, e con l'animo si medita la vita di Gesù e di Maria rivivendo le azioni della loro vita mortale, cioè il loro amore per noi, le loro pene, i loro trionfi. S. Pio V affermava: "Al propagarsi di questa devozione i cristiani, accesi dalla meditazione dei misteri, infiammati da quelle preghiere, cominciarono a mutarsi ad un tratto in uomini nuovi, le tenebre delle eresie si dileguarono e si diffuse la luce della fede cattolica". Un Sacerdote napoletano scriveva: "Se non vedo nelle anime dei miei penitenti un vero mutamento di vita in meglio, dirò francamente che non fanno la meditazione dei misteri". Ma ognuno può dedurre quanto sia opportuna la pratica dei Quindici Sabati per ottenere il trionfo della Religione, la conversione dei peccatori, la pace nelle famiglie, considerando che con questo esercizio ci si impegna a fare la Comunione e a recitare il Rosario intero o, per lo meno, la terza parte, in ciascun sabato medi-tando i più alti misteri della nostra Redenzione. <br>
Vantaggi spirituali.<br>
Essenza del Rosario è esprimere il culto perfetto, interno ed esterno, la vera preghiera dello spirito seguita dalle opere. Beata quell'anima che ne fa suo pascolo quotidiano! Con l'esercizio dei Quindici Sabati l'anima prende tale amore al Rosario da giungere a recitarlo intero ogni giorno. Come infatti leggiamo nella storia del Rosario, molti, avendo provato gli effetti utilissimi dei Quindici Sabati, non hanno più smesso di recitare il Rosario intero ogni giorno, non senza specialissime grazie. Una delle ragioni per cui di tante anime devote ben poche sono veramente perfette è che tutt'altro si impegnano a meditare fuorché la Passione del Signore, mentre sappiamo che tutti i Santi altro specchio non hanno avuto a cui conformarsi se non il Crocifisso. È dottrina di S. Tommaso che i misteri della vita, passione, morte e risurrezione di Gesù Cristo e tutti gli atti compiuti con la sua umanità ci portano come per mano alla più nobile e sicura perfezione e all'esercizio perfetto delle virtù. Ce lo disse il Redentore che Egli è la porta, la verità e la via, e chi cammina per questa strada trova l'abbondanza dei lumi e favori celesti. Ora, meditando un mistero per ciascuno dei Quindici Sabati o Domeniche, cioè un punto principale della vita di Gesù e di Maria, si arriva ad imprimere nella mente tutta la loro vita, cioè tutto il Vangelo in compendio. E ricordando spesso durante il giorno quanto hanno fatto e patito per noi, si acquista la santa abitudine di meditare la Passione di Gesù e della SS. Vergine, e si accende sempre più il nostro amore per essi. Ecco come il Rosario conduce gradatamente l'anima all'amore di Dio, termine ultimo di ogni perfezione. Da ciò procede che il vero devoto del Rosario entra nell'intimità del Cuore di Gesù e del Cuore Immacolato di Maria. Ben centocinquanta volte benedice Maria e ben centocinquanta volte benedice il nome di Gesù. Il cristiano, meditando un tratto della vita di Gesù e di Maria, viene stimolato alla imitazione delle virtù che si meditano; e, mortificando le proprie passioni, migliora se stesso. Questo è accetto a Dio il quale vuole la nostra perfezione. Infatti, come due amici, frequentandosi assiduamente, sogliono conformarsi anche nélle abitudini, così noi, conversando familiarmente con Gesù e la Vergine nel meditare i misteri del Rosario, e formando insieme una sola vita nell'Eucaristia, possiamo divenire, pur nei nostri limiti, simili ad essi, e apprendere da questi sommi modelli il vivere umile, povero, nascosto, paziente e perfetto.Con la pratica dei Quindici Sabati si conseguono tutti gli effetti prodigiosi del Salterio Mariano, che il Beato Alano così riassume: "La riforma dei costumi nelle famiglie e nei popoli, la penitenza e contrizione dei peccati, il disinganno e il disprezzo del mondo, il rispetto e la venerazione alla Chiesa, la più agevole e alta perfezione". <br>
Valore della pratica dei 15 sabati. <br>
Se qualcuno indicasse un luogo dove è nascosto un tesoro, tutti si affaticherebbero a gara nel prenderne e arricchirsene. Ben altro tesoro di ricchezze indefettibili e di meriti celesti è riposto nella devozione dei Quindici Sabati del Rosario. L'eccellenza di questo tesoro ognuno ben può valutare dalla preziosità del Rosario intero, che è l'orazione più cara a Maria, la più favorita dai Santi, privilegiata dai Pontefici, diffusa tra i popoli, confermata da Dio stesso con stupendi prodigi e dalla Beatissima Vergine con grandi promesse. Si aggiungano a tutto questo i meriti e le grazie smisurate che ottiene l'anima contemplando la vita, la passione e la gloria di Gesù Cristo. L'eccellente pratica dei Quindici Sabati non contiene soltanto quello che vi è di più santo e di più efficace nel Rosario, cioè la memoria delle azioni di Gesù, ma la frequenza dei sacramenti, massime la Comunione fatta in memoria di quel che fece per noi il Salvatore, la perseveranza nella preghiera e l'intercessione della Vergine Santissima. Ancora, essa congiunge a tutte queste cose una diligenza particolare, per essere graditi a Dio e santificarsi durante la spazio di quindici settimane. <br>
Principali esercizi per trarre da questa devozione i beni di cui essa è feconda.<br>
Affinché il cristiano sia più facilmente esaudito da Maria nelle sue domande, è necessario anzitutto che si rimetta in pace con Gesù per mezzo della Confessione fatta con umiltà e con desiderio di correggersi dei propri peccati, vizi e difetti; soprattutto si terrà immune dal peccato mortale vegliando particolarmente su tutte le azioni, e vivrà in un grande raccoglimento, evitando tutte le occasioni di cadute. Le persone di virtù e di pietà si debbono sforzare di essere esatte nelle cose più piccole per amore di Gesù e di Maria. È stato scritto che, per avere tutte le qualità del vero devoto della SS. Vergine, è bene consacrare all'orazione almeno un'ora al giorno. Ora, ben la consacra un'ora al giorno colui che in una volta o a più riprese recita il Rosario intero. Perciò sarà bene domandare alla SS. Vergine, con i Quindici Sabati, la grazia di recitare il Rosario intero tutti i giorni, di meditare i santi misteri e di praticarne con perseveranza le virtù per il resto della vita. È anche da raccomandare di esercitarsi nel corso del giorno in qualche opera di carità: es. fare l'elemosina secondo le proprie forze, visitare gli ammalati, vestire qualche povero, far celebrare una Messa, o distribuire qualche corona, o insegnare agli altri a dire il Rosario, o insegnare il Catechismo, suscitare negli animi l'interesse per il Vangelo, aiutare con la pre-ghiera e con la carità le Missioni Cattoliche, ecc.; dire una buona parola a qualche traviato per il suo ravvedimento, promuovere il mantenimento del Santuario di Pompei e delle Qpere di beneficenza, cosa che la SS Vergine ha dimostrato con i miracoli di gradire tanto,far leggere i prodigi e le grazie che largisce la Vergine del Rosario per amore del suo tempio di Pompei, grazie che sono riportate nel periodico "Il Rosario e la Nuova Pompei". E chi può, aggiungerà all'Eucaristia una penitenza che si imporrà: una mortificazione degli occhi, un digiuno, un'ora di orazione, un'ora di silenzio, un'ora di lettura che tratti del Rosario, ecc.<br>
La Vergine Promise a S. Domenico, al Beato Alano e ad altri Santi (come riferiscono il Surio, il Biosio, il Ven. Sarnelli, ecc.) una grazia speciale ogni volta che viene onorata col Rosario di quindici poste".<br>
Ma riuscirà alla Vergine SS. oltremodo gradito indurre altre persone a praticare questa devozione, facendo loro rilevare i vantaggi grandi che se ne ritraggono. Soprattutto si onorerà ciascun mistero con la pratica di una virtù ad imitazione di nostro Signore e della S. Vergine. Quelle persone che si comunicano una volta alla settimana possono nel corso di sette giorni prolungare i frutti del mistero che hanno celebrato rivivendolo nelle preghiere, nelle penitenze,nelle elemosine; potranno ripetere ogni giorno la giaculatoria, esercitarsi in quella virtù che si è meditata nel sabato precedente, e così festeggeranno, in quindici settimane, (o anche in quindici giorni) i principali misteri di nostra santa Religione che la Chiesa celebra nel corso di un anno. Infine è utile che la devozione dei Quindici Sabati venga praticata in una chiesa o cappella pubblica in cui sia esposta l'effigie della Vergine di Pompei.
</p>

<div>
<h5>PRIMO SABATO</h5>
<p>
 PRIMO MISTERO GAUDIOSO: L'ANNUNCIAZIONE DEL SIGNORE (Luca I, 26-55)<br>
Meditazione: I. Finalmente si aprono i cieli e discende nel mondo Colui che dai Profeti è chiamato il giusto, il desiderio dei patriarchi, l'aspettato delle genti, l'inviato del Signore. Compiute sono le settimane di Daniele; avverate le profezie di Giacobbe, poiché lo scettro di Giuda è già passato in mano di Erode, re straniero. Una fanciulla, restando vergine, deve dare al mondo un Uomo, che è il Figlio dell'Altissimo. Anima mia, intendi tu che vuoi dire: il Verbo si fa uomo? .. O bontà e misericordia infinita del Signore! Tanto dunque ti amò questo Dio, da volere che il suo Figlio Unigenito si fosse umiliato sino ad assumere la condizione di servo (Fil 2,7)? E ciò, affinché potesse patire e morire su di una croce per riscattarti dall'inferno e aprirti le porte del paradiso! Per sacrificarsi ogni giorno sugli altari e dimorare sempre con te, dandosi pure in cibo nella santa Eucaristia! Santissima Trinità, vi adoro umilmente, e vi ringrazio di tanto amore. Il Padre dà agli uomini il suo Figlio: il Verbo consente di farsi Uomo, e lo Spirito Santo si offre di operare questo grande mistero. Qual è la mia corrispondenza a tanta carità? Considera, anima mia, da un canto l'altissima dignità e i sublimi favori della Vergine Beata, dall'altro la perfetta umiltà di Lei. E un Dio che crea Immacolata Colei che doveva essergli madre; e dal primo momento della concezione di lei ne eleva la santità oltre ogni vetta. Ecco le parole del Signore nel Cantico dei Cantici: "... le fanciulle sono senza numero, ma unica è la mia colomba, la mia perfetta ..." (Ct 6, 8-9). E questa fu la madre di Dio eletta per l'umiltà somma che in Lei rifulse. Nella Cantica Maria è assomigliata al nardo odorifero: perché, dice Sant'Antonino, la piccola e odorosa pianticina del nardo figura l'umiltà di Maria, il cui odore sali al cielo, e trasse nel suo seno verginale il Verbo divino. Poiché, aggiunge lo stesso santo arcivescovo domenicano, l'umiltà della Vergine fu la disposizione più perfetta e più prossima ad essere Madre di Dio. San Bernardo conclude:   Se Maria piacque a Dio per la sua verginità, non di meno fu per l'umiltà che concepì il Piglio di Dio: La Vergine stessa, apparendo un dì a 5. Brigida, disse: Donde io meritai una tal grazia di esser fatta Madre del mio Signore, se non perché conobbi il mio niente, e mi umiliai? E per attestarla a tutte le genti Ella lo aveva Significato nel suo umilissimo Cantico: Perché Dio ha guardato l'umiltà della sua Serva, .. "Grandi cose ha fatto in me l'Onnipotente" (Lc. 1, 48-49). Gli occhi umilissimi di Maria come di semplice ed umile colomba, coi quali Ella rimirava sempre la divina grandezza, non perdevano mai di vista il proprio nulla. E fecero tal violenza a Dio stesso, che l'Altissimo fu tratto nel seno di Lei: "Come Sei bella, amica mia, come sei bella! Gli occhi tuoi Sono colombe" (Ct 6, 1) E dal suo canto il Signore, per maggiore merito di questa madre, non vuole farsi di lei figlio senza averne prima il consenso. E le spedisce un messaggero celeste, l'Arcangelo Gabriele, la forza di Di, per rivelarle il grande avvenimento dell' Incarnazione del Verbo nel seno di lei. O grande, o santa umiltà di Maria! Tu rendesti questa madre piccola a se stessa, ma grande davanti a Dio! indegna agli occhi suoi, ma degna agli occhi di quel Signore immenso che non è compreso dal mondo! E come, o Signora, esclamerò anch'io con San Bernardo, come hai potuto unire nel tuo cuore un concetto dite stessa così umile, con tanta purità, con tanta innocenza, con tanta pienezza di grazia che Tu possiedi? O Regina umilissima, Dio ti salvi; per te e da te cominciò l'opera della nostra redenzione. Deh! fammi parte della tua umiltà, e dammi il perfetto amore dite e del tuo Figlio. <br>
   Il. Anima mia, guarda: l'Angelo non è inviato alle grandi città, ai palazzi dei principi, alle figlie dei re ornate di oro, ma a Nazaret, piccola città, ad una Vergine, sposa di Giuseppe l'artigiano. Non è dunque la nascita, né i doni della natura che traggono gli sguardi di Dio; il vero merito ai suoi occhi è l'umiltà, la modestia, l'innocenza dei costumi, l'amore della purità. Viveva Maria Solitaria nella sua Povera casetta, come fu rivelato a santa Elisabetta benedettina; e sospirava e pregava Dio più intensamente che mai perché mandasse al mondo il Redentore promesso, allorché le apparve l'Arcangelo Gabriele. Tre titoli le dà questi di una incomprensibile grandezza. Il	primo riguarda Lei stessa: Ti saluto, o piena di grazia: cioè Tu sei la più santa fra tutte, Tu sei un tesoro di tutte le grazie e favori di Dio. Il secondo riguarda Dio: il Signore è con te: cioè Tu sei da Lui protetta, accompagnata, governata. Il terzo riflette gli uomini: benedetta Tu fra le donne: cioè Tu sei privilegiata, innalzata sopra tutti .. Con quale rispetto indirizziamo noi queste medesime parole a Maria quando recitiamo il suo Rosario? E Maria si turba alle parole di un Angelo che le parla di Dio. Le lodi la molestano, la spaventano: niente Ella appropria a se stessa, ma tutto a Dio. Ella si turbò, come rivelò a S. Brigida, perché, essendo piena di umiltà, aborriva ogni sua lode, e desiderava che il solo suo Creatore e Datore di ogni bene fosse lodato e benedetto. Qual differenza tra Maria e Lucifero! Lucifero, vedendosi dotato di gran bellezza, aspirò come dice lsaia, ad esaltare il suo trono sulle stelle e rendersi simile a Dio. E che avrebbe detto e preteso il superbo, se mai si fosse veduto ornato dei pregi di Maria? L'umile Verginella non fece così: quanto più si vide esaltata, tanto più si umiliò: e questa umiltà fu la bellezza onde innamorò il Re dei re. "E si domandava che senso avesse un tale saluto" (Lc 1,29). E tu, anima mia, come imiti Maria nelle lodi pericolose, che ti danno gli uomini? Ohimè! piena di orgoglio, tu credi di meritarle, te ne compiaci, e se mostri di rigettarle ciò fai per procurarne altre maggiori! Quante vergognose cadute, effetto della adulazione!... O Maria, o divina riparatrice di tutti i nostri mali, o degna Madre di Dio , quanto mi confonde la tua umiltà! Ecco, per questo "tutte le generazioni ti chiameranno beata" (Lc 1,48). Quanto mi dolgo di aver offeso tante volte il mio Dio, con la mia superbia, e contristato il tuo Cuore dolce ed umile. Ma se mi guardi con l'occhio pietoso di Madre, presto sarò con Lui riconciliato: se saprò amarti, cesserò di essere infelice. Ma nella tua mano sono tutte le grazie: Tu puoi salvare chi vuoi. O piena di grazia, salva quest'anima mia. <br>
   III. Finalmente, rassicurata che non perderà la sua verginità, Maria dà il suo consenso con due parole:  "Eccomi, sono la serva del Signore, avvenga di me quello che hai detto" (Lc 1,28). O parole benedette, che hanno consumato il mistero dell'Incarnazione, hanno compiuto le profezie e riparato la disubbidienza dei nostri primi padri, e le dolorose conseguenze del triste colloquio di Eva con l'Angelo delle tenebre! Parole ammirabili in cui risplende la fede più viva, la umiltà più profonda, la obbedienza più sommessa, l'amore più tenero, l'abbandono più perfetto alla volontà divina. Parole, che la Chiesa per riconoscenza mette tre volte al giorno sulle labbra dei suoi figli. Dille anche tu continuamente, anima mia, e con i sentimenti medesimi di Maria. Impara ad essere umile e rassegnata a ciò che dispone Iddio sopra dite. Confonditi: sei tanto maligna e tanto dissimile da Maria e, quel che è peggio, non sai piangere, né sai pregare. Comincia almeno da ora a ravvederti del tuo deplorevole stato, detesta la tua vita disordinata, comincia a darti all'orazione. E, se ti senti un cuore di macigno, volgiti a Maria, e pregala che per amore di questa sua Annunciazione voglia scambiare il tuo cuore col Cuore suo così umile e così puro. O gran Madre di Dio, mare immenso di grazie e di beatitudine, beato sarò ancor io, se vivrò sotto la tua protezione. Sì, da questo giorno io non lascerò mai sino alla morte di salutarti, di amarti, d'invocarti con l'orazione tua prediletta, che Tu stessa mi hai insegnata, col santo Rosario. Esso ogni dì mi ricorda la tua esimia umiltà, la tua purità e pienezza di grazia, la tua divina maternità, la mia redenzione e salvezza. Tu, ai giorni nostri, hai aperto una fonte di grazia tra le rovine della famosa Pompei, presso la città della morte, per dimostrare ai peccatori che chiudono la morte nell'anima, come da te verrà la vita a tutti quel-li che t'invocano, o Regina del Rosario di Pompei; per rivelare al mondo che scaccia dal suo seno Gesù, come Tu, o Sovrana della Nuova Pompei, ridonerai Gesù all'agitata umana famiglia con vita novella di grazia e di fede. Deh, Madre di misericordia, fa' che Gesù regni nel mio cuore; vi regni da re, da assoluto padrone, da Signore delle forze e delle potenze mie, sì che dalla vita di Lui io viva e in Lui io mi consumi, per vivere di Lui e con Lui per l'eternità! Sii benedetta e amata da tutti i popoli, o Signora della Valle di Pompei, o nostro rimedio, nostra consolazione, nostra gloria. Amen.<br>
Virtù – Umiltà. Fioretto - Umiliati internamente alla vista delle tue miserie. Umiliati ancora esternamente occupando l'ultimo posto, dando la preferenza agli altri. Soffri oggi i rimproveri, tanto giusti quanto ingiusti, senza scusarti. Soffoca l'orgoglio col parlar sempre sottomesso, e col non parlar dite stesso, né in bene né in male. Giaculatoria - O Maria, Vergine bella e Immacolata, rendi il mio cuore puro ed umile come il tuo cuore.<br>
PREGHIERE PRIMA DELLA COMUNIONE<br>
   O Gesù, Verbo eterno, ti adoro nascosto in questo Sacramento, come ti adoro rinchiuso nel seno umilissimo di Maria. Ti ringrazio che ti sei degnato farti uomo, e che hai scelto una creatura umana per tua madre. O Cuore umilissimo del mio Gesù, chi mi darà l'umiltà della Madre tua Immacolata per attirarti nel mio cuore? Quanto, ahimè, esso è indegno di tanto onore! Come ardirò io accostarmi e unirmi a te, fonte di purezza e santità infinita, io, che sono macchiato di superbia? Deh! muoviti a compassione di me; e, per la tua divina Incarnazione, dammi tutto quello che mi manca per riceverti degnamente: infondimi le virtù.<br>
   O Maria, vera e degna Madre di Dio, per quella ineffabile consolazione che sentisti in quei momenti in cui, per opera dello Spirito Santo, accogliesti nel tuo seno l'Onnipotente fatto bambino, il Creatore tuo Figlio; deh, concedimi un istante di quel tuo amore, di quella tua fede umile e forte, affinché io faccia onorevole accoglienza al tuo Gesù! Unisco i miei desideri, i miei affetti, le mie adorazioni, i miei ringraziamenti con tutti quelli che Tu facesti in quei nove mesi che portasti in seno il Figlio di Dio.<br>
<ol type="A" start="19">
<li>Gabriele, messaggero e ministro dei misteri della Redenzione, e voi, Angeli del paradiso, che, stupiti, foste i soli spettatori di questa grande opera dell'Eterno, di ridursi bambino piccolissimo nel seno di una sua creatura, voi adoratelo per me, e beneditelo con le vostre lodi che io ignoro, ma che sono doverose per il segnalato beneficio che ora sto per avere, albergando in me il vostro infinito Signore.</li>
</ol>
  San Giuseppe, sposo Purissimo di Maria, tu fosti eletto nei decreti dell'eterna Sapienza a custode del Figlio di Dio; mettimi in cuore quindi gli affetti di umiltà, di venerazione e di amore che tu stesso sentisti nell'apprendere dall'An-gelo in sogno, e poi da Maria a voce, l'alto mistero dell'incarnazione del Verbo; affinché io divenga innanzi agli occhi miei quale sono in verità, cioè miseria e peccato.<br>
Angelo mio custode, accompagnami e suggeriscimi gli affetti più santi, più umili, più puri.<br>
  PREGHIERA PER DOMANDARE LA GRAZIA DELLA QUALE SI HA BISOGNO<br>
O mio Salvatore e mio Dio, per la tua Nascita, per la tua Passione e Morte, per la tua gloriosa Risurrezione, fammi questa grazia (si espone la grazia che si vuole). Te la domando per l'amore di questo Mistero, ad onor del quale ora mi ciberò delle tue Carni Sacrosante e del tuo Sangue divino; te la domando per il Cuore tuo dolcissimo, per Maria Immacolata, per il tuo santissimo Nome, Gesù mio, per cui hai promesso ogni grazia. Amen.<br>
PREGHIERA ALLA B. V. DI POMPEI<br>
O Regina gloriosa del santo Rosario, che hai posto il tuo novello trono di grazia nella Valle di Pompei, Figlia del Divin Padre, Madre del Divin Figlio e sposa dello Spirito Santo, per i tuoi gaudi, per i tuoi dolori, per le tue glorie, per i meriti di questo Mistero, ad onore del quale ora mi appresso alla santa Mensa, ti supplico d'impetrarmi questa grazia. (Si chiede la grazia).<br>
PREGHIERE DOPO LA COMUNIONE<br>
O Gesù, Re della gloria, come mai ti sei degnato di venire a visitare quest'anima peccatrice, qual è la mia? Se l'umiltà tanto a te piace che ti trasse dal cielo nel seno di Maria, ecco, io mi umilio dinanzi a te, mi reputo indegnissimo di possederti. Ti confesso che, peccando tante volte, ti ho ferito nel più vivo del cuore, e che sono immeritevole di qualsiasi grazia. Ma ora voglio riparare il male fatto. Mi getto confidente nelle braccia della tua misericordia, e ti ripeto mille volte: Ti voglio amare, mio Dio, mio Redentore, mio Gesù, amico mio, diletto mio, ti voglio amare. Unisco l'amore mio con quello che ti offrì Maria Santissima in tutti i nove mesi che ti portò nel seno, e con l'amore del tuo purissimo e fedelissimo Padre putativo San Giuseppe. Per ogni palpito di questo mio cuore intendo farti continui atti d'amore e li unisco con tutti i palpiti del cuore umilissimo e immacolato di Maria. Vi ringrazio, Eterno Padre, o Spirito di amore, dell'infinito dono che ci avete fatto dandoci il divin Figlio, e unisco i miei ringraziamenti con quelli che vi danno lassù tanti santi, che furono peccatori e poi salvati per questo Sangue divino; con quelli che vi danno tutte le anime giuste che sono nel cielo. Sopra tutto io intendo ringraziare te, o Gesù mio, coi sentimenti di umiltà e di riconoscenza che ebbe Maria Vergine, tua Madre, nell'apprendere dall'Arcangelo Gabriele la sua divina maternità; e con gli atti di umiltà e di ringraziamento di san Giuseppe, nell'apprendere dallo stesso Arcangelo l'alto suo posto di tuo Custode e di Sposo della Madre di Dio. Angelo mio custode, testimone dei miei atti di orgoglio, aiutami a compiere la riforma della mia vita, dei miei costumi e della mia devozione a Maria. Tu stesso a Lei conducimi, da Lei impetrami. la perfetta umiltà, il perfetto suo amore e la perseveranza finale. Amen.<br>
INVOCAZIONI A GESU’ DOPO LA COMUNIONE<br>
Anima di Cristo, santificami. - Corpo di Cristo, salvami. - Sangue di Cristo, inebriami. -Acqua del Costato di Cristo, lavami. - Passione di Cristo, confortami. - O buon Gesù, esaudiscimi. - Dentro le tue piaghe nascondimi. -Non permettere che io mi separi da te. - dal nemico maligno difendimi. - Nell'ora della mia morte chiamami. - E comanda che io venga a te - affinché ti lodi con i tuoi Santi - nei secoli dei secoli. Amen. (Indulgenza parziale (Ench. Indulg. 1986, n. 10)<br>
ORAZIONE PER DOMANDARE LA GRAZIA DELLA QUALE SI HA BISOGNO<br>
O mio Salvatore e mio Dio, per la tua Nascita, per la tua Passione e Morte, per la tua gloriosa Risurrezione, fammi questa grazia (si espone la grazia che si vuole). Te la domando per l'amore di questo Mistero, ad onor del quale mi sono cibato delle tue Carni Sacrosante e del tuo Sangue divino; te la domando per il Cuore tuo dolcissimo, per Maria Immacolata, per il tuo santissimo Nome, Gesù mio, per cui hai promesso ogni grazia. Amen.<br>
PREGHIERA ALLA B. V. DI POMPEI<br>
O Regina gloriosa del santo Rosario, che hai posto il tuo novello trono di grazia nella Valle di Pompei, Figlia del divin Padre, Madre del Divin Figlio e Sposa dello Spirito Santo, per i tuoi gaudi, per i tuoi dolori, per le tue glorie, per i meriti di questo Mistero, ad onore del quale ora mi sono accostato alla santa Mensa, ti supplico d'impetrarmi questa grazia (Si chiede la grazia).<br>
PREGHIERA A S. GIUSEPPE<br>
O Padre augusto di Gesù e Padre nostro, glorioso S. Giuseppe, a te l'Eterno Padre affidò il suo Figlio diletto; lo Spirito Santo ti offri la sua castissima Sposa, e Maria Vergine tutti i tesori della sua Verginità. Tu, che tanto puoi presso il Cuore di Gesù e preso il Cuore dì Maria, devi impetrarmi da loro questa grazia (Si chiede la grazia che si desidera). O amori miei dolcissimi, Gesù, Maria e Giuseppe, per voi io viva, per voi io soffra, per voi io muoia: sia tutto vosfr0, sia niente mio.<br>
ORAZIONE A GESÙ CROCIFISSO<br>
Eccomi, O mio amato e buon Gesù, che, alla Santissima tua presenza prostrato, ti prego, coi fervore più vivo,di stampare nel mio cuore sentimenti di fede, di speranza, di carità, di dolore dei miei Peccati, e di fermo proponimento di non più offenderti; mentre io, con tutto l'amore e con tutta la compassione vado considerando le tue cinque piaghe, cominciando da ciò che disse dite, o Gesù mio, il Santo Profeta David: Hanno forato le mie mani e i miei piedi: hanno contato tutte le mie ossa (Sai 22, 17-18). (Ai fedeli che recitano questa preghiera davanti all’immagine di Gesù Crocifisso, è concessa l’indulgenza plenaria in tutti i Venerdì di Quaresima; negli altri giorni, indulgenza parziale. Ench. Indulg. 1986, n. 22)<br>
Si reciti il Padre nostro, l'Ave Maria e il Gloria al Padre, secondo le intenzioni del Sommo pontefice.<br>
PREGHIERA<br>
Alle tue piaghe, o Signore, raccomando la Chiesa tua Sposa, la esaltazione e il trionfo di essa; il Sommo Pontefice che n'è il Capo visibile; l'estirpazione dell'eresia e dell'idolatria; la pace tra le nazioni, la conversione dei peccatori; tutti i miei parenti, gli amici, i nemici, e i miei benefattori spirituali e temporali; tutti quelli che pregano per me, e che si raccomandano alle mie orazioni, specialmente tutti gli Associati e i Benefattori del Santuario e delle Opere di Pompei e tutti gli Aggregati alla Pia Unione per gli Agonizzanti istituita nel Santuario di Pompei. Valga tutto a suffragio delle Anime del Purgatorio.<br>
ALLA VERGINE DI POMPEI<br>
O Maria, Madre Immacolata di Gesù e Madre mia dolcissima, Regina del Santo Rosario, Tu che ai giorni nostri ti sei degnata di scegliere la Valle desolata di Pompei, per illuminare i popoli con la luce delle grazie e delle misericordie tue, volgi verso di me i tuoi occhi pietosi, e riconoscimi come tuo servo e figlio che ti ama e a te grida: Madre di misericordia. Accorri benigna ai miei gemiti; i passi tuoi immacolati mi schiuderanno il sentiero della purezza e della pace. Suoni alle mie orecchie la tua soavissima voce, o Madre mia, perché tu non hai che parole di vita. Apri le tue mani piene di grazie, e il tuo servo indegnissimo, che ti chiama, aiuta e scampalo dalle insidie dei suoi nemici. Stendi sino a me le dolci catene della tua Corona, con le quali avvinci i cuori più duri; e il cuore mio ribelle stringi a te, sì che da te più non si separi. O Rosa d'inviolata purezza, con la fragranza dei tuoi verginali profumi, traimi all'amore del paradiso. O cara Rosa del Signore, io sospiro a te di amore e di dolore. Inteneriscimi col tuo pianto; spronami con la tua compassione; trafiggimi con i tuoi dolori; rinvigoriscimi con la tua grazia. O Maria, Madre di grazia, prega per me. Prendimi per tuo servo. Fa' che io sempre confidi in te; sempre io pensi a te; sempre io chiami te; sempre io serva te; sempre io ami te. Per te io viva, per te io operi, per te patisca, per te muoia. E nell'ora della morte liberami dal demonio, e conducimi per mano a Gesù, tuo figlio e mio giudice. O Cuore Immacolato della Madre di Dio, fonte inesauribile di bontà, di dolcezza, di amore e di misericordia, ricevi il mio cuore. Rendilo simile al tuo. Purificalo con la tua intercessione, santificalo col tuo amore, distaccalo dall'amore delle creature. E quel fuoco divino che accende il tuo cuore, accenda anche il mio nel tempo e nella eternità. Amen.<br>
MEMORARE ALLA VERGINE DI POMPEI<br>
Ricordati, o pietosissima Vergine del Rosario di Pompei, non essersi udito mai che qualcuno dei tuoi devoti, il quale abbia col Rosario invocato la tua assistenza o implorato il tuo soccorso, sia rimasto abbandonato. Io, animato da tal confidenza, a Te vengo, o madre della Misericordia, Vergine delle vergini, potente Regina delle Vittorie. Peccatore gemente, eccomi prostrato ai tuoi piedi: imploro pietà, ti chiedo grazia. Deh! non disprezzar le mie suppliche, o Madre del Verbo, ma per il tuo sacratissimo Rosario, per la predilezione che mostri al tuo Santuario di Pompei, benigna ascoltami ed esaudiscimi. Amen.<br>
Si ripeta tre volte: Regina del santo Rosario, prega per me.<br>
Si recitino quindi le Litanie della Madonna (pag. 85). Infine si dica una preghiera per la glorificazione del Beato Bartolo Longo. Un 'Ave per tutti gli Assodati al Santuario di Pompei sparsi nel mondo, e che si raccomandano alle nostre preghiere. Un 'Ave al Cuore Immacolato di Maria per la conversione dei peccatori, con le seguenti giaculatorie:<br>
Dolce Cuore di Maria - sii la salvezza mia. Rifugio dei peccatori - prega per me. O Maria concepita senza peccato - prega per me che ricorro a te. Nostra Signora del Santo Rosario di Pompei, prega per me. Sia benedetta la santa ed immacolata Concezione della Beatissima Vergine Maria, Madre di Dio. Nel nome del Padre e del Figlio e dello Spirito Santo. Amen.<br>
GRAZIA DELLA VERGINE DEL ROSARIO DI POMPEI<br>
IN MANDURIA: alla vigilia del primo Sabato<br>
Un segnale straordinario del cielo avvenne nella città di Manduria in Provincia di Lecce, la sera di Venerdì, 29 Giugno 1888. Il 30 Giugno,nel Santuario di Pompei ed in moltissime città italiane e straniere, si dava inizio alla pia pratica dei Quindici Sabati del Rosario in preparazione della grande solennità di ottobre. Era dunque la vigilia del primo Sabato del Rosario, quando la celeste Regina si piacque con un segnalato portento dare al popolo di Manduria un novello attestato di sua compiacenza per il santo esercizio che per tre mesi continui le dedicano i suoi amanti figliuoli nel Santuario di Pompei ed in mille luoghi diversi. Angela Massafra, giovane dì ventiquattro anni, già da tre anni era a letto. Contratta, con paralisi interna, con piaghe, era giunta al grado di consunzione di tutte le sue forze. I medici già l'avevano spacciata. Il certificato del medico ordinario, Signor Tommaso Massari, spiega i particolari del male. La stessa paziente inferma si apparecchiava alla morte, e già sul finir del Giugno 1888 riceveva il santo Viatico e l'Unzione degli infermi. Però mai aveva lasciato la devozione del santissimo Rosario di Maria, e non aveva abbandonata mai la cara Immagine della Vergine di Pompei: ad essa si raccomandava incessantemente. Stando in quello stato estremo, aspettando di ora in ora la morte, avvenne che una sera vide presso la porta della sua camera una signora, a lei ignota, la quale si avvicinò al letto come per farle visita, e senza dir nulla si ritirò. Ne avverti i familiari, i quali non ne fecero conto veruno, attribuendo tutto ad allucinazione, effetto di debolezza, molto più, che quella signora sconosciuta osservava il silenzio. Ma la sera del 29, che cadeva nel Venerdì precedente il Sabato in cui si doveva dare principio alla funzione dei Quindici Sabati del 5. Rosario, Angela vide senza allucinazione alcuna la medesima signora, in veste bianchissima e lucente, in atteggiamento di bontà e di compassione, entrare nella sua camera, appressarsi al letto, e porsi a sedere a lei vicina. La giovane contadina dapprima fu presa da timore, non sapendo chi fosse quella donna misteriosa, e che cosa volesse: ma poi notò che la signora ignota dopo essersi levata dalla sedia, posò sul letto un vaso di alabastro pieno di fiori a forma di gigli, e senza proferir parola ne versò una porzione sul letto. I gigli versati erano quindici, e su ciascuno di essi leggevasi una scritta come un biglietto. Angela vi lesse queste due parole: Quindici Sabati. La signora straordinaria, che fino allora aveva operato in silenzio, si rivolse verso l'inferma, e additandole quello scritto col dito, le parlò manifestandosi. Era appunto la Vergine del Rosario di Pompei. Quali parole pronunziasse la Madonna il confessore dell'inferma non crede prudente pubblicare. Soltanto può ritenersi sicuro che la Regina del Cielo gradisce oltremodo così fatta maniera con la quale Essa viene onorata nel mondo, segnatamente al suo prediletto Santuario di Pompei, e che grandi favori Ella concede a chi la onora col santo esercizio dei Quindici Sabati del suo Rosario. Quindi la divina Signora di Pompei, quasi a mostrare ch'Ella non discende mai a' figli suoi che la invocano, senza dare loro un segnale anche materiale della pietà e della carità che ad essi la stringe, con una ineffabile benignità si tolse il velo dal capo, e con esso asciugò l'inferma; la quale compresa da stordimento e da un santo timore che la invase, non fu capace di balbettare sillaba. Ciò fatto, la Madonna raccolse i biglietti sparsi sul letto, e voltandosi verso la porta di casa, a lenti passi si allontanò, lasciando dietro di sé fasci di luce. Angela, rimasta fuori di sé e come inondata da una gioia di soavità celestiale, s'intese di un tratto risanata, e non vedeva l'ora del mattino per levarsi e gridare al miracolo. Venne infatti il mattino del 30 Giugno primo Sabato dei Quindici del Rosario: si leva dal letto, fa prova di muover le gambe da tre anni rattratte, e con stupore suo e di tutti riesce a camminare. Si veste da sé sola, e mentre racconta alla mamma l'accaduto, il medico ordinario, Sig. Tommaso Massari, entra in casa. Nel veder ritta in piedi, vestita, e camminare quella donna, ch'egli aveva il giorno innanzi lasciata quasi cadavere, il Sig. Massari non sa contenersi dall'esclamare stupefatto: Miracolo! Miracolo! Ma poi dando luogo alla riflessione e quindi al dubbio, non crede a quel che egli stesso vede: vuole assicurarsene. La osserva difatti: volta e rivolta, tutto era sparito! Nè piaghe, nè infermità,  nè paralisi, nè traccia alcuna di male più si trovavano in quella persona che da tutti era tenuta cadavere. Angela, che sentiva una novella vita rifluire per le ossa, per le vene, per tutte le membra, quasi rinata a novella vita, non ha altro pensiero, che di andare di persona in chiesa a ringraziare la sua celeste Benefattrice. Quindi, come persona la quale dimentica del passato che più non esiste, ha un solo obbiettivo vivo, fisso innanzi a sè, la gratitudine e il ringraziamento al Signore, esce di casa come donna sana, e senza appoggio alcuno va dritta alla chiesa. La gente che vede Angela camminare per via con passo sicuro, l'avvicina, la circonda, le fa mille domande. In men che si dica il fatto straordinario è divulgato per tutta Manduria; e tanti, che poco credono ai miracoli, rimangono muti. Da quel giorno il numero degli Associati alla S. Vergine di Pompei cresce, e cresce ancora la devozione dei Quindici Sabati così accetta alla Vergine, tenendo tutti innanzi agli occhi la testimone del miracolo operato ad intercessione di così taumaturga Regina. Lo straordinario avvenimento di Manduria non è attestato soltanto da un intero popolo, ma da un valente medico, il Dott. Tommaso Massari, che curava l'inferma, e soprattutto dal rispettabile Parroco di quella città, Don Leonardo Tarentini, suo Confessore, che le aveva apprestato il Santo Viatico e l'Unzione degli infermi. Ambedue questi importanti attestati si leggono letteralmente riportati nel Periodico IL ROSARIO E LA NUOVA POMPEI, al Quaderno di Settembre, Anno VI, 1889.
</p>
</div>
<div>
<h5>SECONDO SABATO</h5>
<p>
SECONDO MISTERO GAUDIOSO: LA VISITA DI MARIA SANTISSIMA   (Luca 1,39-56)<br>
Meditazione: I. La grazia dello Spirito Santo non ammette lungo ritardo: vuole fedele corrispondenza, ed esige pronta risoluzione. E Maria, docile ai movimenti dello Spirito Santo, corrisponde subito a Dio. Non appena concepisce nel suo seno il Redentore degli uomini, è pronta a soddisfare il desiderio di Lui, di beneficare il genere umano e distruggere il peccato. Iddio voleva santificare il Precursore Giovanni, incatenato col peccato originale, manifestare la gloria e la potenza del suo Figlio fin dai primi momenti della sua Incarnazione e riempire le due avventurate madri di una nuova allegrezza e di nuove grazie. Maria, tutta piena di amor di Dio e di carità del prossimo, nonostante il cammino malagevole, le vie difficili, la sua giovinezza, la delicatezza del suo sesso, il suo presente stato di Madre del Figlio di Dio, sollecitamente lascia la sua umile dimora di Nazaret in Galilea, e intraprende il lungo e faticoso viaggio sino ai monti della Giudea. Quante buone ispirazioni hai soffocate in te, anima mia, cui forse erano legati disegni particolari di Dio per la gloria sua, per la salvezza tua, e per il vantaggio del prossimo!. Guarda: Elisabetta, già inoltrata negli anni, attende un figlio; ella ha bisogno di una confidente che l'aiuti e la consoli. E l'amorosa Vergine che vince in amore e in bellezza i Serafini, non è tarda a risolversi, non va lenta nel suo viaggio, ma con fretta. Le è forte stimolo la carità del prossimo. L'amore di Dio, quando regna nel cuore, non resta mai ozioso, eccita sempre l'animo al bene del prossimo senza avere rispetto alle proprie inquietudini; poiché l'amore di Dio e quello del prossimo è uno stesso amore, il quale ora si rivolge alla causa ed ora agli effetti, ora al Creatore ora alle creature. Questa virtù sola guida ed anima Maria, e non l'amore dello svago e del piacere, non quel desiderio di vedere e di essere veduta, quella curiosità e quella ostentazione, che sono, per non dire di più, i frequenti motivi delle visite che noi facciamo. Specchiati, anima mia, nella vera e fervorosa carità di Maria; umiliati e con-fessa che non hai il vero amore di Dio. O Madre mia divina, Madre di amore, mostra anche a me cotesta tua copiosa carità; abbi pietà di me infelicissima creatura, che tante volte ha ricalcitrato a Dio. Accendimi del tuo santo amore, stringimi forte con le tue catene ad amare Dio sopra tutte le cose e il prossimo come me stesso.<br>
   Il. Oh, quante virtù in questo viaggio di Maria! La sua profonda umiltà che non le lascia considerare l'eminenza della sua dignità, l'infinita differenza tra il Figlio ch'Ella porta e quello di Elisabetta! L'Ancella del Signore non conosce quelle riserve del ceto nobile, quelle leggi bizzarre che la vanità del mondo vuole osservare con tanto scrupolo, e che l'amor proprio ha immaginate, introdotte, ed esige con tanta severità. Considera come Maria salutò Elisabetta. La vera carità previene gli altrui desideri senza alcun temporale interesse. Se la carità divina non ci avesse prevenuti, e non ci prevenisse tutti i giorni, avremmo noi conosciuto Iddio? penseremmo noi a Lui? Al saluto di Maria, a quella voce fatta organo del Verbo di Dio, segue il più grande di tutti i miracoli: Gesù, dal seno di sua Madre, santifica l'anima di Giovanni che esulta nel seno della propria madre, e riempie Elisabetta di Spirito Santo. Cristo manifestò la virtù della sua divinità prima per mezzo della propria Madre e poi per se stesso. Anche la presenza di Gesù Cristo nel Santissimo Sacramento dell'Altare opera i più ammirabili effetti sui veri fedeli. Impara, anima mia, che ciò che aspetti dal Cielo, solo per mezzo di Maria puoi ottenere. La prima grazia comunicata agli uomini dal Verbo incarnato l'ha fatta dal seno e alla voce di Maria. O Madre di grazie, quanto è mai potente la tua voce! Falla sentire al mio cuore, o almeno falla sentire al tuo Figlio in favore mio! O Vergine Santa, come mai posso degnamente lodarti e celebrarti? Lo imparerò da Elisabetta, e ad alta voce con lei esclamerò finché avrò vita: "Benedetta Tu fra le donne, e benedetto il frutto del tuo grembo" (Lc 1, 42). Come mai l'eresia ardirà biasimare gli onori che rendiamo alla Madre di Dio, onori ispirati dallo Spirito Santo, ed inseparabili da quelli che dobbiamo rendere al Figlio?<br>
   III. Elisabetta continua: "A che debbo che la Madre del mio Signore venga a me?" (Lc 1,43). Elisabetta conosce la grandezza del Figlio di Maria e lo chiama suo Signore... Abbiamo noi i medesimi sentimenti per Gesù Cristo, quando ci visita? La sua divina presenza e la sua grazia nel Sacramento adorabile del suo Corpo e del suo Sangue imprimono in noi i medesimi tra-sporti di giubilo, di fede e di umiltà? Elisabetta poi per lume divino riconosce in Maria la Madre di Dio, e soggiunge: "E beata colei che ha creduto nell'adempimento delle parole del Signore" (Lc 1,45&gt;. Tutto si avvererà a suo tempo. Fu allora che Maria, piena di luce e di grazia, di riconoscenza e di amore, con l'animo veramente umile, fedele alle grazie del suo Dio, penetrata delle sue misericordie, cantò quel cantico divino di riconoscenza e di amore, di profezia e di lode perfetta degli attributi di Dio. Ci ammaestra Ella del presente, e profetizza di sé quello che avverrà presso tutte le generazioni: "L'anima mia magnifica il Signore, e il mio spirito esulta in Dio, mio salvatore, perché ha guardato l'umiltà della sua serva. D'ora in poi tutte le generazioni mi chiameranno beata" (Lc 1, 46-48). Rimembra il bene che Dio ha fatto nel passato: "Ha spiegato la potenza del suo braccio, ha disperso i superbi nei pensieri del loro cuore" (Lc 1, 51). Predice l'avvenire e la fede nella durata delle promesse al popolo di Dio per tutti i secoli sino alla fine del mondo: "... di generazione in generazione la sua misericordia si stende su quelli che lo temono ... come aveva promesso ad Abramo e alla sua discendenza per sempre" (Lc 1, 50 e 55). Anima mia, quando il falso splendore e la illusione delle grandezze umane ti allettano, riconosci Iddio solo grande, e tutto riferisci a sua gloria. Quando le lusinghe dei piaceri tentano sedurti, pensa che in Dio solo vi è una certezza soda, piaceri puri e durevoli. Quando il veleno della lode, o i raggiri dell'amor proprio ti affascinano, rientra nel tuo niente, e richiama al tuo cuore, ciò che non poté far Maria, la memoria umiliante dei tuoi peccati. O Maria, da quell'istante Tu ti mostrasti vera Madre delle grazie, e da questo momento io Spero, per la virtù di questo Mistero del tuo Rosario, che Tu mi dia grazia di amare assai Gesù Cristo e di salvarmi l'anima; giacché Tu sei la Dispensiera universale delle grazie, e perciò la Speranza di tutti e la Speranza mia. Ringrazio Dio che mi ha fatto intendere che principalmente per i meriti di Gesù Cristo e poi per la tua intercessione io mi devo salvare. O Maria, prega per me, e raccomandami al tuo Figlio. Le tue preghiere non hanno ripulsa: sono preghiere di Madre presso un Figlio che tanto ti ama. E Tu meglio di me conosci le mi-serie e le necessità mie, né so quali grazie più mi occorrono. Nelle tue mani mi abbandono, fido in te Tu mi devi salvare. Amen.	<br>
   Virtù - Carità. Fioretto - Esercita la carità verso il prossimo, visitando ospedali o luoghi di miserie o infermi o carcerati, o soccorrendo qualche povero. Nelle ricreazioni e visite di cortesia parla di Dio. Soccorri, specialmente le Anime del Purgatorio, applicando per esse Rosari, Comunioni, Messe, Indulgenze, elemosine e mortificazioni. È molto proficuo per te e per quelle Anime il così detto "Atto eroico", cioè di offrire a Dio a sollievo delle Anime Purganti i meriti di tutte le tue buone opere, per sempre. Giaculatoria - O Maria, benedetta fra le donne, visita l'anima mia e salvala.<br>
PREGHIERE PRIMA DELLA COMUNIONE<br>
Adoro, o mio Gesù, gli alti e infiniti disegni della tua sapienza e della tua misericordia. Tu, appena disceso nel mondo, volesti compiere il primo prodigio per mezzo di Maria, della Madre tua, per mostrarcela di buon'ora nostra Corredentrice e Dispensatrice delle tue grazie: sii benedetto! Una sola visita di Maria portò letizia alla casa di Elisabetta, santificò Giovanni nel seno di lei, consolò Zaccaria che sciolse la sua lingua alle lodi di Dio. Quali grandi beni non debbo io dunque sperare oggi che riceverò la visita del Figlio di Dio, dello stesso Autore di ogni grazia? Intendo: nessuna grazia Tu fai che non passi per le mani di tua Madre: essa è la Madre degli uomini, l'Avvocata dei peccatori. Ebbene, o Vergine Santa, compi oggi l'ufficio tuo di nostra Corredentrice. Affrettati a visitare presto la povera casa dell'anima mia, e portaci il tuo Gesù, che l'abiti, che la possegga da signore. La tua e la sua visita, son certo, non saranno infruttuose. La Madre delle grazie, la Benedetta fra le donne, non può non intenerirsi alla vista di tanta miseria e di tanta desolazione. L'anima mia è inferma di molti mali, di affetti sregolati, di abitudini cattive e di peccati commessi: mali pestiferi che la conducono a morte eterna. Tu la puoi far ricca, o tesoriera di Dio, e Tu la guarisci oggi con le Carni immacolate e col Sangue prezioso del tuo Figlio. Ecco, io confesso la mia indegnità, non son degno che Tu venga a visitarmi; ma solo dì una parola al tuo benedetto Figlio, e sarò sanato. O Maria, Tu sei beata perché credesti: presta-mi dunque la tua fede, la tua purità, la tua umiltà, la tua carità. O Elisabetta, che fosti ripiena di Spirito Santo, fammi parte del tuo gaudio e della tua umiltà. O Giovanni Battista, santificato al suono della voce di Maria, coprimi della tua santità, affinché meno indegnamente riceva la visita di Gesù e di Maria nel mio cuore. S. Giuseppe, Sposo di Maria, con gli affetti tuoi purissimi accompagnami ora che vado a ricevere il tuo Gesù dalle mani della tua puris-sima Maria. E voi, Angeli del Signore, che accompagnaste la vostra Regina sulle montagne della Giudea, e foste testimoni del primo prodigio operato da Gesù per Lei, voi accompagnatemi e sorreggetemi in questo istante, in cui per infinita sua degnazione, un Dio visita la sua creatura e la rende per grazia simile a Se!<br>
(Si dice l'Orazione per chiedere a Gesù Cristo la grazia della quale si ha bisogno, e la domanda alla Beatissima Vergine di Pompei, come sono a pag 7). <br>
PREGHIERE DOPO LA COMUNIONE<br>
Chi mi dirà le parole di gratitudine e di riconoscenza, o buon Gesù, per sì segnalato beneficio ora elargitomi? E come ti sei abbassato tanto da venire a visitare questa miserabile anima mia? Oh, quanto vorrei avere gli affetti, la riconoscenza, la fede, la pietà, l'umiltà di Elisabetta e di Zaccaria per lodarti degnamente, o mio Dio. Ma perché Tu stai in me, con essi ti ringrazio e ti lodo: A che debbo che il mio Signore e mio Dio venga a me?... Benedetto il Signore Dio di Israele, perché ha visitato ed ha redento il suo popolo. Si, Gesù mio, io ti venero, ti adoro, ti ringrazio e ti amo. Ti benedico con tutte le benedizioni che ti danno in Cielo gli Angeli e i Santi ed in terra le anime giuste, con tutte le benedizioni che ti darebbero tutte le creature possibili, se fossero create, se fossero salve e sante. Ti amo con tutta l'anima mia. Intendo amarti in ogni istante della mia vita. Voglio contraccambiarti con tante benedizioni e con tanto amore, riparando i delitti di quelli che bestemmiano, oltraggiano, rinnegano te, Dio mio, Creatore mio, Salvatore mio, Redentore mio. Ti amo infine col tuo medesimo Cuore, con quell'amore che Tu hai alla SS. Trinità, alla tua Vergine Madre Maria, con quell'amore che hai per me stesso, per cui ti sei fatto uomo, sei morto in Croce e rimani in questo Sacramento. E Tu, Madre delle grazie, e Madre mia carissima, degnati di visitarmi: non intendo già sensibilmente, come hai fatto a tanti tuoi servi e devoti, ma con la tua grazia, col tuo amore, con la tua protezione, col tuo Gesù, affinché Gesù non mi sia tolto giammai, e io non lo offenda mai più. Fammi sentire nel cuore la tua voce dolce di Madre e di Regina delle grazie, affinché inebriato da tanta dolcezza, disgusti tutti i piaceri dei sensi e della terra, e gusti solo il servirti e l'amarti. E visitami sopra tutto nel punto della morte. Difendimi allora dai nemici, conducimi Tu stessa al tuo Gesù affinché insieme con lui ti lodi, ti ami e ti benedica in eterno: mentre oggi non lascerò di ripetere il Cantico delle tue profezie: L'anima mia magnifica il Signore.<br>
(Seguono Le orazioni per domandare la grazia di cui ai ha bisogno, e le altre Invocazioni e Preghiere per acquistare Le Indulgenze, da pag. 8 a pag. 9).<br>
LETTURA. GRAZIA DELLA VERGINE DEL ROSARIO DI POMPEI.<br>
FLAVIA CILEA, SUORA DELLA CARITÀ: inferma da dodici anni, compiuti i Quindici Sabati, guarisce entrando nel Santuario di Pompei.<br>
Una suora di Carità, chiamata Flavia Cilea, dimorava nel 1887 nell'Orfanotrofio diretto dalle benemerite Suore di Carità in un borgo presso Caserta detto S. Nicola la Strada. Di costituzione gracile, estenuata di forze per fatiche sostenute, Suor Flavia, nel Settembre di quell'anno, fu presa da dolori acutissimi alla spina dorsale. Il Dott. Luigi Menditto, medico curante del pio Istituto, vedendola in quello stato, rivelò alla Superiora del Collegio e alla Superiora Provinciale un triste avvenire! - La povera Suor Flavia era presa da spinite, terribile malattia alla spina dorsale, che paralizza le gambe non solo, ma porta alla tomba. Accorate e atterrite le suddette Superiore per la pessima prognosi, posero in opera quanto la carità poteva loro suggerire. Ma vane tornarono tutte le affettuose loro cure, vani i rimedi dell'arte poiché Suor Flavia peggiorando di giorno in giorno, di mese in mese, di anno in anno, si ridusse in uno stato miserando. Fu visitata dal celebre Professore Salvatore Tommasi, il quale afferma essere ella affetta da mielite con sclerosi a placche, malattia di pessima indole e incurabile, malattia che la avrebbe fatta indicibilmente soffrire. Infatti, in breve la poverina divenne vittima di sofferenze inaudite. Soffriva di acutissime nevralgie alla testa, al petto, alle spalle, e attacchi continui al cuore, reso debolissimo per la malattia alla spina. Infranta dalle continue sofferenze, abbattuta dalla mancanza assoluta di cibo a cagione della grande inappetenza e della difficile digestione, ella era ridotta ad uno stato di abbattimento da non aver la forza, non dico di parlare, ma di formulare un pensiero. Si aggiunge a tante pene, l'avere le gambe paralizzate in modo da non potersi reggere in piedi, né dare un passo. In quella contrada non si conosceva la recente Opera della fondazione del Santuario dedicato alla Vergine Santissima del Rosario nella Valle di Pompei: s'ignoravano i prodigi di guarigioni che la potentissima comune Madre nostra operava, e quindi non si aveva la minima devozione al portentoso titolo di Nostra Signora di Pompei. Quando un bel dl un'altra buona e semplice Suora, Suor Maria Vincenza Palmieri, raccontò alle sue consorelle di aver sognato la Vergine Santissima del Rosario, che entrava nella camera ov'era Suor Flavia, ed avvicinandosi al letto, rivolta all'infermiera, aveva così parlato: Prega e confida in Me che guarirai. Al racconto del sogno, Suor Flavia, che già sentivasi prossima alla morte, rispose a Suor Palmieri e alle altre che erano presenti: - Sorelle care, v'ingannate: la Vergine vuol prendermi con ... Dovrò finire e presto. Poco dopo, certo per disposizione della Provvidenza, ecco giungere colà un fascicolo del Periodico IL Rosario e la Nuova Pompei. Venne subito ,offerto alla paziente, la quale si pose a leggerlo di gran gusto. Era il quaderno che riportava il meraviglioso miracolo ottenuto dalla Signorina Fortunatina Agrelli di Napoli nell'8 Maggio del 1884, dopo che la SS. Vergine del Rosario di Pompei, apparendo alla moribonda giovane napoletana, le aveva insegnato il modo di ottenere da lei le grazie. La prima impressione che provò Suor Flavia fu quella dello stupore. Poi indotta da una certa speranza, si fece anch'essa a pregare con tutto quel fervore che poteva. Ed incominciò a fare la prima Novena: poi ne intraprese la seconda, e poi anche la terza, recitando ogni giorno il Rosario intero delle quindici decadi, conforme l'indicazione data dalla Vergine alla signorina Agrelli. Il venerando Confessore della Comunità, illustrissimo Can. Don Raffaele Michitto, la esortava a perseverare nella preghiera alla Madonna di Pompei, e a confidare. Però il Signore, per fini solo a lui noti, non volle esaudirla: anzi essa peggiorò in modo che nell'Aprile 1887 fu presa da mortale meningite, da dolori folgoranti le gambe, con forti contrazioni, e da paralisi che minacciava imminente catastrofe. Spedita dal medico, le furono amministrati di nuovo i SS. Sacramenti, e questa volta anche l'Unzione degli infermi. Ma nell'animo di Suor Flavia era viva, come una scintilla, la fede che per la Madonna di Pompei avrebbe essa ottenuta la vita. Difatti, dopo l'Unzione degli infermi, ritornate alquanto le forze, intraprese, come meglio poté, con animo fervorosissimo, la devozione tanto accetta al cuore della Madonna di Pompei, i Quindici Sabati del Santissimo Rosario, mentre continuava senza interruzione le Novene per impetrare le grazie nei casi più disperati. L'effetto corrisponde alla speranza. Terminati i Quindici Sabati, apparve la miglioria. Ma la Madonna non accordò pienamente la grazia al termine del prediletto esercizio; voleva premiare la fede e la costanza di quella buona Suora qui, nel luogo della sua elezione, nel Santuario delle sue misericordie. Suor Flavia, adunque, vistasi nello stato di poter uscire dal letto, ma senza poter cammina-re, pregò caldamente la Rev.da Superiora che la mandasse a fare una visita alla Vergine Santissima nel suo Tempio di Pompei. Ma nè la Superiora, nè il medico glielo permisero per timore del lungo viaggio. Invece si pensò bene di mandarla a Portici, ove si recavano le Educande per la cura balneare. Stando a Portici, un bel giorno la Superiora le dice così di scatto: - Suor Flavia, potete andare a Pompei. Due Suore la calarono sopra una sedia, la presero in carrozza chiusa, e la condussero al tanto sospirato Santuario. Giunta al desiderato e felice luogo, discese di carrozza, e, sorretta dalle due Suore che l'accompagnavano, entrò in chiesa. Ed oh, meraviglia! Entrò in quell'Arca Santa, in cui Dio ha messo come una fontana probatica. La percorse in tutta la lunghezza, senza sentire dolore o stanchezza di sorta. Si prostrò, venerò piangendo la Madre nostra Santissima, fece la Santa Comunione. In quel punto ebbe termine quell'ostinata e lunga malattia, che per ben dodici anni l'aveva orribilmente travagliata; e cominciò da quell'ora a rendere all'augusta Regina di Pompei le più vive azioni di grazie. Di tanta grazia, di tanto fervore ella confessa pubblicamente essere debitrice alla potente nostra Regina del Rosario di Pompei. Questo fatto straordinario venne pubblicato nel Rosario e la Nuova Pompei, nel quaderno di Novembre del 1889, corredato dagli attestati e dalle firme della Superiora delle Suore di Carità, Suor Angelica Cern, dal Confessore dell'Istituto, il Rev. Can. Raffaele Michitto, dall' attestato dell' Illustrissimo Vescovo di Caserta, Mons. Errico dei Marchesi De Rossi, e dall'attestato del medico curante Dottor Luigi Menditto. 
</p>
</div>
<div>
<h5>TERZO SABATO</h5>
<p>
TERZO MISTERO GAUDIOSO: LA NATIVITA’ DI GESU’ CRISTO (Luca 2, 1 14)<br>
Meditazione: I. Giunta l'ora in cui il Verbo incarnato doveva nascere da una Vergine e comparire nel mondo, lo slancio della sua gioia fu sì grande, che il Profeta lo paragona col primo sforzo che fa un gigante per qualche grande intrapresa: Saltò, dice egli, come gigante a divorare sua via. Ecco il racconto che ne fa l'Evangelista San Luca. "In quei giorni un decreto di Cesare Augusto ordinò che si facesse il censimento di tutta la terra. Questo primo censimento fu fatto quando era governatore della Siria Quirinio. Andavano tutti a farsi registrare, ciascuno nella sua città. Anche Giuseppe, che era della casa e della famiglia di Davide, dalla città di Nazaret e dalla Galilea salì in Giudea alla città di Davide, chiamata Betlemme, per farsi registrare insieme con Maria sua sposa, che era incinta" (Lc 2, 1-5). Maria e Giuseppe dunque ubbidiscono anche alle autorità terrene. Lunga era la via e disastrosa, e nei rigori dell'inverno. E stanchi dal viaggio, Maria e il santo suo Sposo entrarono in Betlemme. Quanto non fu grande la loro pazienza, quanto non fu perfetta la loro rassegnazione nei rifiuti che soffrirono nella città di David! Non una casa, non un albergo che li accogliesse per qualche notte. Si inoltrano nella città, ne percorrono le contrade, tutto è occupato da forestieri. Tornano indietro, pregano, sollecitano: tutto è inutile. Parenti, amici, persone di conoscenza, tutto è sordo alle loro voci: altro non ricevono che rifiuti. O santa povertà! Sei così peregrina da non trovare chi ti accolga in questo misero mondo? sino a far ripudiare la stessa Madre di Dio che n'era adorna? La povertà è obbrobriosa e spregevole agli occhi degli uomini, ma è fuor di misura più cara agli occhi di Dio. "Ora, mentre si trovavano in quel luogo, si compirono per lei i giorni del parto" (Lc 2, 6). Si accorge Maria dell'imminenza del parto, non per dolori sopraggiunti, come alle altre donne, ma per l'accrescimento del suo amore e del desiderio che aveva, di mirare con i suoi occhi e stringere tra le sue braccia il Figlio unico di Dio e suo. Ma in che stato si trova! In quale tribolazione si trova Giuseppe! Il freddo, la notte, l'oscurità, il concorso di una folla di stranieri, il tumulto aumentano la loro pena, il loro imbarazzo, la loro fatica. Eppure non sfugge loro una parola di lamento. Meglio istruiti degli altri uomini dei segreti della condotta di Dio, ben sanno che quelli che Egli sceglie per le sue più grandi imprese debbono essere disposti alle più dure prove. <br>
   Il. Ammira, anima mia, la loro povertà. Esclusi da tutte le case per la moltitudine degli ospiti, di qua, di là, per vie scoscese, per aspri sentieri raggiungono la campagna, ed unico asilo ai più grandi personaggi della terra è una stalla! Qui Iddio conduce le due persone più sante e più care che abbia create, Maria e Giuseppe. Ravvisano essi la mano che li dirige, la adorano con amore e rassegnazione. Per ricompensare la loro fedeltà, il Signore li colma dei favori più segnalati, e dà loro la consolazione di essere i primi a vedere il Verbo di Dio fatto Carne. In un angolo, dunque, di questo rifugio, ben conveniente alla nascita di un Bambino destinato a morire un giorno su di una croce, Maria entra in profonda contemplazione e, restando sempre quale era stata, Vergine e Immacolata, diviene realmente Madre mettendo al mondo il suo Figlio, Capo, Erede e Primogenito, secondo la carne, della Casa di Davide. Il Verbo Incarnato per sua propria virtù divina, come raggio di sole che entra per la finestra senza romperne il cristallo, entra nel mondo per mezzo di Maria Vergine in un piccolo corpo, ma bello infinitamente. E chi può ritrarre parole e sentimenti del cuore di Maria e di Giuseppe in quell'ora! Gli Angeli riconoscono e adorano il nato Bambino come loro Signore e, chiamati i pastori, cantano: "Gloria a Dio nel più alto dei Cieli, e pace in terra agli uomini che Egli ama" (Lc 2, 14). Guarda, anima mia, la Regina del Cielo e della terra. Ella avvolge in poveri panni il Creatore del tutto, e lo pone a giacere nella mangiatoia, che serve da culla. Chiama il suo vergine Sposo, e con lui gli rende le prime e le più pure adorazioni che la terra gli abbia mai rese! Rallegriamoci con questa divina Madre e con S. Giuseppe; alle loro uniamo le nostre lodi! Procuriamo sopratutto d'imitare la loro povertà, la loro rassegnazione, la loro pazienza, la sottomissione e la fedeltà ai disegni della Provvidenza Divina. O santa Divina Provvidenza, come sei ammirabile nelle tue disposizioni, benché sem-brino allo stolto mondo effetti del caso! L'imperatore romano che col suo editto compie i disegni di sua politica e di sua vanità, è occasione perché Maria vada a Betlemme e quivi nasca Gesù per compiere la profezia, che ivi indica il luogo della sua nascita. Gesù è scritto nei registri dell'Impero, affinché resti manifesto alle nazioni della terra quali furono il luogo e il tempo della sua nascita, e com'Egli è il Figlio di Abramo e l'erede di Davide. Gesù nasce in una stalla, è adagiato in una mangiatoia, per essere il fondatore di un impero eterno che deve sot-tomettere tutti alle leggi dell'umiltà e del distacco dalle ricchezze. Agli occhi della carne tutto appare effetto del caso, perché l'uomo animale non assurge dalle cose visibili alle ivisibili, ignora quindi la ragione ultima delle cose, e non si accorge che è Dio a governare il mondo. Signore, io riconosco e adoro la tua adorabile Provvidenza! Gli uomini son ciechi nei loro giudizi. Io per me in qualunque stato di privazione, di umiliazione, di contraddizione mi troverò, riconoscerò sempre che da te queste mi vengono o sono permesse per effetto d'ineffabile provvidenza, la quale tutto riordina a bene mio e a gloria tua.<br>
III. Ma chi è mai questo Gesù nato in una mangiatoia? Egli è il nostro Dio, ma Dio vera-mente nascosto, come lo chiamò Isaia: uguale al Padre per la divinità, e simile a me per l'umanità, tranne il peccato. O vaghissimo Bambino, la fede ti rivela al mio cuore come mio Salvatore e mio modello! Tu mi ammaestri assai di buon'ora all'ubbidienza, all'umiltà, alla mortificazione, al distacco, alla santa povertà, al reale disprezzo di tutto ciò che il mondo stima, e alla vera stima di tutto ciò che il mondo disprezza. Quanto sono eloquenti le voci di questa stalla e di questa mangiatoia! O grande Iddio! L'Eterno è fatto bambino di un giorno! Il Verbo creatore, che disse, e fu fatto, è creatura senza parola! L'Onnipotente è un debole bambino! Vedi, anima mia, quel tenero corpicciuolo come è offeso dalla durezza della mangiatoia; le sue delicate membra soffrono già il rigore del freddo; gli si coprono di lacrime gli occhi amabili, non per piangere i suoi mali, ma per lavare i tuoi peccati! E stimi tanto le comodità temporali e le cerchi con tanta ansietà? Gesù Cristo ha trattato con tanta asprezza il suo corpo puro e innocente, e perfettamente sottomesso alla volontà divina, e tu ricerchi tanta mollezza nel tuo che è un corpo di peccato e nemico della tua felicità! Volle che il suo corpo, benché santo e delicato, fosse posto in terra su un po' di paglia, perché conosceva quanto l'amore di nostra carne, e la falsa pace che noi abbiamo con le sue prave voglie, son pericolose per la salute. Esse ci fan perdere tutto il frutto delle pene che il Salvatore ha tollerate per noi, e dei meriti che ci ha acquistati. Ahimè! gemeva S. Bernardo, noi non saremo al tutto liberi dell'amor proprio se non nel Cielo. Che se l'amor proprio senza la debolezza del corpo ha precipitato sì gran numero di Angeli nell'inferno, che non farà in creature impastate di fango, che si abbandonano alle loro passioni? Io ti adoro, o Verbo Incarnato! Io ti adoro, o Figlio di Dio vivente! Io ti adoro, o Dio vero, rivestito della mia carne e soggetto volontaria mente alle mie miserie. Vieni con la tua grazia nell'anima mia, e sii il mio vero Salvatore. Quanto mi trafiggono quelle tue prime lacrime che versi alla vista di tutti i peccati del mondo! Io ho già sacrificato alle cure della terra e del mio corpo una gran parte di mia vita; ciò che me ne resta non è troppo per meritare il Cielo. Cominci almeno ora, o mio Dio, a servirti! Io sono penetrato dal dolore dei miei peccati, e desidero sinceramente piangerli insieme con te. Ma tocca a voi, o lacrime Onnipotenti che aprite il Cielo, tocca a voi di aprire i miei occhi per sanare la cecità dell'anima mia. Lavate, o dolci lacrime, tutte le macchie del mio cuore. O lacrime che penetrate il cuore dell'Eterno Padre, penetrate anche il mio, e accendetelo dell'amor di Dio, e dell'odio all'amor profano. Maria, Giuseppe, io non merito di essere ascoltato; con la vostra intercessione io spero di conseguire tutto.<br>
Virtù – Povertà Fioretto - Ama la povertà, la frugalità nei pasti, contentandoti di cibi comuni; la semplicità nel vestire lasciando il fasto e le vanità. Soffri con pazienza la mancanza delle stesse cose necessarie, ed abituati a non ambire le ricchezze, né molto dolerti della loro perdita. Giaculatoria - O Maria, vera Madre di Dio, ricordati che sei pure mia Madre.<br>
PREGHIERE PRIMA DELLA COMUNIONE<br>
Vieni in me, o mio Salvatore, dègnati di nascere nel mio cuore: da te mi aspetto la grazia che io sia povero di spirito, umile di cuore, come straniero sulla terra, mortificato e ubbidiente, come sei Tu nella tua mangiatoia. Tu ti sei fatto bambino, o divino Gesù, affinché io possa divenire uomo perfetto. Tu hai sofferto di essere avvolto nelle fasce per sciogliere me da tutti i lacci del peccato. Tu hai voluto giacere in una stalla per ammettere me a questo tuo Altare nel tempo, e alla tua gloria nell'eternità. Tu sei disceso in terra per innalzarmi sino al cielo; e il rifiuto che hai sofferto allorché ti fu negato un luogo negli alberghi, assicura a me stesso una dimora nel tuo Paradiso. Ben lo vedo, o Signore: l'amore è quello che ti attrae, e l'amore è quello che Tu chiedi. Tu vieni in que-sto momento a noi tutto fiammeggiante di questo fuoco divino, affinché di altro fuoco noi non ardiamo. Tu lo diffondi dovunque, anche su quelli che si perdono, e si perdono sol perché chiudono i loro cuori a queste fiamme che il tuo Cuore emana. Io ti apro il mio cuore, o Signore, io lo abbandono tutto al tuo amore, e la maggiore mia brama è che ne resti consumato. Perché non ho io un amore infinito per amarti infinitamente? Ma Tu puoi darmelo, Bambino celeste, e per questo io voglio riceverti oggi. Vieni, o mia salute; vieni, o mia gloria, vieni. Tu che sei il desiderio dei colli eterni e la felicità della tua creatura, vieni in questo cuore, arido come terra deserta, vuoto di tutti i beni, e pieno di tutti i mali. O Maria, Tu non trovasti albergo per il tuo Figlio? eccolo, io te l'offro in questo mio cuore. È freddo, è indegno, è vero: ma non sei Tu la Madre di Dio? l'Onnipotente per grazia? la Dispensatrice di tutti i doni? Mutami Tu questo cuore e rendilo come il tuo. Dalle tue mani io voglio ricevere oggi il tuo Figlio e dalle mani di Giuseppe, come insieme lo deste ai devoti Pastori e ai santi Re Magi. O santi Pastori, che andaste alla Grotta all'invito d'un Angelo, quali nobili esempi mi porgete voi! Voi camminate tutti insieme verso la stalla con premura e con prontezza. Non aspettate nemmeno il giorno, partite nella notte, correte con confidenza e abbandonate senza inquietudine il vostro gregge alla custodia di chi vi chiama... Quanto son io lontano dal vostro fervore! Anima mia, cammina anche tu con premura e senza fermarti, nella via che ti mostra l'Angelo del Signore, che sulla terra è il Sacerdote. Se vuoi giungere alla perfezione cui Dio ti chiama, devi tendervi con ardore e con prestezza. O Santi Re Magi, prestatemi la vostra Fede. E voi, Milizie celesti che inneggiaste al nato Messia in quella avventurata notte, aiutatemi in questo solenne momento e pregate per me. O Maria, compatisci la mia miseria. E per le infinite grazie che ricévesti nei nove mesi in cui Gesù fu rinchiuso nel tuo seno, impetrami un cuore ardente per desiderarlo, un cuore puro per riceverlo, un cuore costante per non perderlo mai più.<br>
(Si dice l'Orazione Per chiedere a Gesu' Cristo la grazia della quale si ha bisogno, e la domanda alla Beatissima Vergine di Pompei, come sono a pag. 7)<br>
PREGHIERE DOPO LA COMUNIONE<br>
Eccoti, o mio celeste bambino, rinchiuso nel mio petto, peggiore assai e più povera dimora che non la stalla in cui nascesti. Chi mai ti spinse a questo atto tenerissimo di amore e di profondissima umiliazione? Mi prostro ai tuoi piedi e ti adoro cogli atti stessi di adorazione che appena nato ti fecero Maria e Giuseppe. Ti credo e ti confesso per mio Dio, benché in forma di bambino, avvolto in poveri panni. Aumenta tu la mia fede. Con lo spirito e col cuore mi unisco a questi pii pastori e agli Angeli del Cielo, coi quali ti adoro e ti glorifico, ti lodo e ti ringrazio. Che cosa ti renderò io per esserti dato tutto a me? Vorrei anch'io a somiglianza dei Re Magi farti dei doni. Ma che posso darti, io così povero, così infermo, così impuro agli occhi tuoi, imbrattato di mille colpe e di mille ingratitudini? Signore, io son povero! ma non sei Tu sì ricco e potente da farmi in un momento ricco della tua grazia? Ti offro, dunque, quel che ho. Questo cuore lo dono a te; rendilo puro, umile come il tuo. Ti dono la mia volontà e tutte le facoltà dell'anima mia; tutto il corpo e i sensi miei, affinché io non viva che per te, non desideri che te, non ami altro che te. Dimentica i peccati che ho commessi, e guarda ai desideri che tu stesso m'ispiri. Io bramo di pregarti, di amarti e di asciugar le lacrime che spargi per me; ma vi è in me qualche cosa che ti fa piangere, e che il mio accecamento m'impedisce di conoscere. Tu, Signore, che vedi il fondo dell'anima mia, sana in lei i mali che mi affliggono, e concedimi i beni che mi desideri, o mio Gesù, o mio Padre, mio Sposo, mio unico Bene. Ora comprendo che è assai meglio andare in una casa di pianto, che in una casa di gioia, poiché i pianti di questa vita producono la felicità dell'altra. Io, dunque, voglio mille volte piuttosto entrare nella stalla dove Tu piangi, che nei palazzi dove gioiscono i grandi del mondo. La gioia più pura sulla terra si gusta col piangere con te. Abbracciami, dunque, affinché piangiamo insieme, Tu per l'amor mio ed io per l'amor tuo. Quante dolcezze Tu comunichi a coloro che piangono con te! Tieni, dunque, da me lontani i piaceri del mondo e di questo corpo, affinché non resti dal peso della carne oppresso lo spirito, ma ti possegga sempre, sempre. Per mezzo vostro, o caro mio padre S. Giuseppe, o tenera Madre mia Maria, intendo fare questi doni al vostro Figlio bambino, affinché gli siano accetti; e Voi ricambiatemene col vostro amore e con l'amore di Gesù. Amen.<br>
(Seguono le Orazioni Per domandare la grazia di cui si ha bisogno, e le altre Invocazioni e Preghiere per acquistare le Indulgenze, da pag. 8 a pag. 9).<br>
GRAZIA DELLA VERGINE DEL ROSARIO DI POMPEI<br>
IN PRESICCE: guarigione prodigiosa al cominciarsi dei Quindici Sabati.<br>
Il Rev. Sac. Andrea Sponsiello Cera, di Presicce in Terra d'Otranto, scriveva all'Avv. Bartolo Longo, Direttore de Il Rosario e la nuova Pompei, il seguente avvenimento, che fu pubblicato in quel Periodico nel quaderno di Maggio 1888. «Il più giovane dei Sacerdoti di questo Comune, di nome D. Cesario Chiazzato, dopo cinque mesi di ostinata emottisi, sorpreso alla fine da una pleurite, venne nel Giugno del 1886 presso a morte. Nessuno degli umani mezzi fu lasciato intentato: ma con nessun profitto! Si pensò ben tosto di ricorrere ai divini; ma anche questi si mostrarono infruttuosi. Il giovane Sacerdote doveva irreparabilmente morire tisico. Il giorno 19 di quel mese io mi trovavo a Roma per mie particolari faccende, quando mi ebbi da un mio confratello Sacerdote una lettera, che finiva così: Il povero nostro Don Cesario è dispiaciuto perché voi non potete trovarvi ai suoi funerali!... Punto da vivo dolore, pensai non avervi altro espediente che ricorrere di persona alla Vergine taumaturga del Rosario, al suo caro Santuario di Pompei, e andare a bagnare di lagrime il suo Altare, e strapparle a forza di preghiere la grazia. La sera del dì seguente corsi da Roma a Napoli; e la mattina del 21 mi recai in Valle di Pompei. Celebrai la santa Messa all'Altare della Madonna, e la pregai con tutto il cuore che volesse mostrare la sua potenza a pro del mio carissimo confratello morente. Intanto in quello stesso giorno (21 di Giugno) otto medici, chiamati in consulto, lo avevano spacciato, e gli avevano assegnato poche ore di vita. L'infermo, munito dei Sacramenti, aspettava da un momento all'altro la morte. La sua agonia si protrasse a lungo; sicché quando io tornai a casa, che fu il giorno 23, lo trovai tuttora moribondo. La sua penosissima agonia durò anche pei giorni 24 e 25 Giugno; e tutti non solo in Presicce, ma ancora nelle vicine parrocchie di Acquarica del Capo, di Barbarano e altrove, pregavano il Signore che ridonasse la vita all'infermo; o almeno con una subita morte lo togliesse a uno stato così miserando. La sera del 25 Giugno, era di Venerdì, nel prendere commiato dall'agonizzante (credevo di farlo per l'ultima volta), gli dissi: - Don Cesario, domani comincerà la funzione pei Quindici Sabati del Rosario, che piacendo a Dio, faremo come ne' sei anni passati. Parecchie anime pie pregheranno per la vostra vita temporale, se ciò torna di gloria a Dio, ovvero per l'anima vostra, se a Lui così piace! L'infermo, che non parlava da parecchi di, accennò col capo di gradire la nostra carità. La mattina del di seguente (Sabato 26 Giugno) mi recai dall'agonizzante, che io reputavo spirato: ed oh, meraviglia! lo trovai rimesso,che dormiva da mezz'ora. Non credevo a me stesso! Uscii per andare in chiesa, e ringraziare la Regina del Rosario, quando m'imbattei nel medico curante. Tutto giulivo in viso gli annunziai che D. Cesario era salvo. Ma il medico mi rise in faccia, e - Don Cesario è spirato! - mi rispose con gravità. Turbato e sconcertato a quello improvviso annunzio, torno immediatamente a casa dell'infermo; e che vedo! il caro giovane Sacerdote non solo vivo, ma quasi sano!... Da quell'ora il suo miglioramento progredì di giorno in giorno, sì che nella festa del Rosario, la prima Domenica di Ottobre, poté assistere senza incomodo a tutte le funzioni sacre, che si fecero per la solenne festività. Oggi il nostro Don Cesario è vivo e sano con meraviglia di tutti, compresi i medici; e noi diamo gloria alla Madonna di Pompei, che ce lo ha ridonato! La presente relazione, che io attesto e confermo nella sua parte sostanziale, può essere confermata da tutto questo popolo che ritiene e proclama miracolosa la guarigione del nostro amatissimo D. Cesario Chiazzato». «Sac. Andrea Sponsiello Cera»
</p>
</div>
<div>
<h5>QUARTO SABATO</h5>
<p>
QUARTO MISTERO GAUDIOSO: LA PRESENTAZIONE DI GESÙ AL TEMPIO (Luca 2, 22-35)<br>
Meditazione: I. L'amore del sacrificio segna il primo tratto della vita del Redentore e di tutta la vita della benedetta sua Madre. Quaranta giorni appena sono trascorsi dalla nascita di lui, ed il Figlio e la Madre hanno compiuto due grandi sacrifici. Gesù, otto giorni dopo, offre a suo Padre le primizie del suo Sangue nel di della Circoncisione; e Maria, dopo i quaranta voluti dalla Legge, offre a Dio il suo Primogenito. Nel di della Circoncisione, al Bambino fu posto nome Gesù, che vuol dire Salvatore: nome sublime già rivelato dall’Angelo Gabriele prima ancora che il Verbo scendesse a diventare figlio di Maria. La Circoncisione era una cerimonia umiliante! Gesù, il Santo dei Santi, è confuso coi peccatori! e riceve su di sé il segno della fede che in lui ebbe Abramo, a manifestazione della vera umanità sua e ad esempio di obbedienza, di umiltà, ben opposto al nostro orgoglio. Anima mia, Egli ti ha obbligato così alla mortificazione spirituale, cioè al taglio di tutti i pensieri cattivi e deliberati del tuo spirito, di tutti gli affetti sregolati e volontari del tuo cuore, di quella avidità di parlare sempre dite stesso e di criticare il prossimo. O Gesù, Tu versi il tuo Sangue per salvarmi e io per la mia salute non voglio soffrire cosa alcuna? Tu hai tanta premura a versarlo, e differirò io ancora a darti il mio cuore? O Giuseppe! O Maria! Voi soli sulla terra conoscete il prezzo di questo Sangue divino. Che piaga fu per il vostro Cuore quando lo vedeste stillare! O Gesù, nome forte e potente, il solo per cui gli uomini possono essere salvi, alla cui invocazione Dio concede ogni grazia; nome, che ha aperto il Cielo, chiuso l'inferno, incatenato il demonio, rovesciato gli idoli e bandito l'idolatria; nome puro e santo, venuto per mezzo di un Angelo dal Cielo, e imposto da Maria e da Giuseppe, vergini Sposi; o nome amabile e dolce, addolcisci le mie pene, fortificami nelle disgrazie, e confortami nell'ora della morte con la speranza del Paradiso. Sia sempre nel mio cuore e sulle mie labbra il nome dolcissimo di Gesù. <br>
   Il. "Quando venne il tempo della loro purificazione secondo la Legge di Mosè, portarono il bambino a Gerusalemme per offrirlo al Signore, come è scritto nella Legge del Signore: Ogni maschio primogenito sarà sacro al Signore" (Lc 2, 22 - 23). Osserva, anima mia, l'obbedienza di Maria. Ella, Madre di Dio e sempre vergine, non è soggetta a questa legge umiliante, perché in tutto dissimile dalle altre madri. Ma Ella in questo Mistero compie generosamente tre grandi sacrifici. Primo, il sacrificio del suo onore. Ella sacrifica agli occhi degli uomini la sua verginità, di cui era stata si gelosa agli occhi degli Angeli, e avanti a Dio, pronta a rinunziare piuttosto all'onore di essere Madre di Dio, che cessare di essere vergine. Ella è santa agli occhi di Dio, è tutta purità: ciò le basta; i giudizi umani non la inquietano. Oh, quanto noi siamo differenti! Brutti agli occhi di Dio, vogliamo comparire puri agli occhi degli uomini. Meritevoli dell'inferno, bramiamo che tutti ci onorino, ci distinguano. Guai a chi osa farci un'ingiuria... vorremmo subito vendicarci. Secondo sacrificio, mostrarsi povera. Secondo la legge, la madre doveva offrire un agnello; le povere presentavano due tortorelle o due colombini. Maria, la Regina del Cielo e della terra, la Madre del Creatore del mondo, non si vergogna di comparire povera agli occhi del mondo e nella casa del Signore. Ella sapeva che i poveri sono disprezzati e che tutti gli uomini e le donne si studiano negli abiti di comparire ricchi, anche quando non sono tali. Fino nella casa di Dio i ricchi vogliono il migliore posto! In questo santo luogo appunto ben sovente si fa vedere la nostra vanità con maggiore lusso, con maggiore ostentazione! Tanta è la vergogna a comparire poveri in mezzo al mondo, che si giunge a tralasciare il divin Sacrificio della Messa e le altre pubbliche funzioni di obbligo, sol perché non si hanno vesti convenienti! E quale stretto conto non si renderà a Dio degli scandali che si danno per abiti sfoggiati, che sono un insulto alla miseria del povero affamato? Pondera dunque, anima mia, il peso di questo sacrificio che compì Maria, contro l'altro idolo del mondo che è la ricchezza. Terzo sacrificio, è il più grande, ed ineffabile e senza prezzo fu l'offrire l'Unigenito suo Figlio alla morte per noi peccatori. E chi può capire a fondo il valore di si alto sacrificio? Maria e Giuseppe sostengono nelle loro braccia questo Bambino per soddisfare al loro amore e dividere la loro felicità. - Fcco, o Padre, dovette dire allora Maria, ecco il tuo e mio Figlio; te l'offro in rendimento di grazie, perché l'hai dato a me ed agli uomini; te l'offro per placare la tua giustizia e renderti propizio a tutto il genere umano... Oh! quante grazie ci meritò la divina Madre per mezzo di Gesù Cristo in questa offerta suprema! Che spettacolo fu per il Cielo questa santa oblazione! Ricevè allora Iddio nel suo Tempio un'offerta degna di Sé e a Se uguale. Guarda: al prezzo di poche monete d'argento è riscattato il divin Gesù, Egli che doveva riscattarci dall'inferno al prezzo di tutto il suo Sangue che doveva grondare dalle cinque Piaghe del suo Corpo innocente!... Anima mia, presentati innanzi al Padre celeste in compagnia di Maria, offri con Lei e con Gesù tutti i pensieri della mente e tutti gli affetti del tuo cuore al sommo tuo Creatore.<br>
   III. Mira il giusto Simeone quel celeste spettacolo, ed ha fede nella rivelazione dello Spirito Santo. Vede il Bambino, lo riconosce per vero Dio, e lo adora interiormente. Poi lo prende tra le braccia, lo stringe al cuore, e manifesta il suo giubilo, la sua riconoscenza glorificando Dio. Perché non ho io questa fede viva di Simeone, io che avrò la sorte quest'oggi di abbracciare lo stesso Gesù più intimamente, e di possederlo più assolutamente nella santa Comunione? Considera, anima mia, come Simeone benedice Maria e le profetizza i suoi dolori e la morte di Gesù: "A te una spada trafiggerà l'anima" (Lc 2, 35). Maria deve vedere il cuore del suo Figlio trapassato da una lancia, e deve avere il suo cuore trapassato dal dolore ... O grande Iddio! Non bastava che Maria fosse destinata a questo crudele tormento senza farglielo annunciare ancora trentatré anni prima? Alleva pure con diligenza questo caro Figlio, o Vergine santa; cresceranno con lui i tuoi affanni; il tuo martirio durerà tanto, quanto la sua vita; anzi crescerà ogni giorno, secondo che questo tenero Agnello s'andrà avvicinando al tempo destinato al suo sacrificio. Egli sta a rovina, a resurrezione di molti, e a segno di contraddizione. Ah! potesse anche la mia vita insieme con la tua passare nel ritiro, nel dolore, nelle lacrime, nella memoria delle soffe-renze del mio Salvatore! Da oggi ti si conviene il nobile titolo di Regina dei Martiri, perché tutti li superasti nel sacrificio. Essi offrono la loro vita ma tu offristi la vita del Figlio Unigenito che amavi e stimavi immensamente più che la vita tua. Per essi fu momentaneo il sacrificio; per te durò tutta la vita, perché in ogni momento Tu l'offristi all'Eterno Padre, sempre pensando ai futuri patimenti del tuo Figlio. La Vergine rivelò a S. Brigida che questo dolore preannunziato da Simeone mai spari dal suo cuore sino alla morte. Da questo giorno, dice San Bernardo, Ella vivendo cominciò a morire col portar fitto nel cuore un dolore più crudele della morte. Nondimeno, Ella accettò quel doloroso annunzio con eroica fortezza perfettamente rassegnata al volere di Dio. Essa divenne da questo giorno, dice Sant'Agostino, la Riparatrice del genere umano; e, secondo Sant'Ambrogio, la Madre di tutti i fedeli; e, come la chiama S. Epifanio, la Redentrice degli schiavi; poiché una era la volontà sua, quella del suo Figlio: salvare noi. O Regina dei Martiri, oceano di dolori, non mi abbandonare quando, sotto il carico del patire, sento venir meno la mia forza e mancare la mia virtù. Ottienimi da Dio la forza e la virtù di soffrire con quella pace, rassegnazione e amore, che merita la sua mano adorata, i travagli e le pene che Egli permette per me. Fa che le Piaghe ed il Sangue del tuo dilettissimo Figlio non siano inutili a quest'anima. O Madre mia purissima, salvami, e ottieni-mi il Paradiso. Dammi la forza che io cominci oggi davvero a rendere a Dio un sacrificio accetto di tutte le mie parole, di tutti i miei pensieri, desideri, volontà, azioni e passioni mie. E l’esempio dei tuoi dolori mi conforti nelle pene della vita; l'esempio del tuo sacrificio mi animi al sacrificio della mia passione predominante. O gran santo, Padre putativo di Gesù e Padre mio, San Giuseppe, anche tu avesti da oggi per tutta la vita trafitto il cuore: sii particolare mia guida nelle vie di Dio, mio protettore durante la vita, mio conforto nell'ora della morte. Amen.<br>
Virtù – Sacrificio. Fioretto - Fai a Dio il sacrificio che più gli possa essere accetto col mortificare cioè la tua passione dominante. Quindi, per amore di questo eroico sacrificio di Maria, mortificati in quelle cose che ti sono occasione di più frequenti cadute o mancanze. Oppure sforzati di operare quello che più rincresce all'amor proprio, alle tue soddisfazioni e alla quiete del corpo. Giaculatoria - O Maria, fonte di dolcezza, assistimi nei travagli dell'agonia.<br>
PREGHIERE PRIMA DELLA COMUNIONE<br>
O Madre della salute e della luce divina, per quell'amore c6n cui hai offerto il tuo Figlio all'Eterno Padre per tutti gli uomini, offrì anche me a questo Dio di amore sacramentato, affinché non mi allontani durante il mio esilio nè dalla sua volontà, nè dal suo amore. Tu consegnasti nelle braccia di Simeone Gesù Bambino, e Tu stessa lo consegnerai al mio cuore quest'oggi. Dègnati, o Maria divina, mostrare la tua grazia agli occhi miei; accendi nel mio cuore il tuo amore e lo spirito di completo sacrificio. Porgimi quest'oggi il tuo caro Gesù come lo donasti a Simeone: non sdegnare che venga fra le braccia di questo misero peccatore, perché la sua venuta fugherà le mie tenebre, distruggerà i miei affetti disordinati e santificherà l'anima mia. Madre mia purissima, purificami. Consuma nel mio cuore tutto ciò che a te non piace; sicché lo spirito mio, sacrificato nel suo amor proprio e consumato nella virtù, si renda un olocausto tutto caro al tuo Figlio. O Dio, tanto da me offeso, gradisci questo santo Sacrificio, come gradisti le prime stille del Sangue del mio Gesù, e ricevilo per la espiazione dei miei peccati. Ne basterebbe una sola goccia per santificarmi; ed io lo ricevo tutto intero nella Comunione, e non sono ancora consumato del tuo amore? O Gesù mio, vieni e non differire la tua venuta; poiché i beni tutti che desidero, mi verranno con te. Vieni, o dolce Gesù, in quest'anima peccatrice, spezza i legami della sua schiavitù, dalle la libertà dei figli tuoi infondendo lo spirito di fortezza e di distacco dalle cose della terra, affinché possa essere tutta tua, e ti segua e ti abbracci e ti possegga; possedendoti, canti col santo vecchio Simeone e con Anna profetessa il cantico della gioia e dell'ardente brama di riposare eternamente in seno a te. Voi, Spiriti beati che, accolti a miriadi intorno a quest'altare, chiaramente vedete Colui che desidera l'anima mia, e che voi possedete con sicurezza di più non perdere, adoratelo con me, beneditelo per me, ringraziatelo per me, affinché, giunta l'ora della mia dipartita, lo spirito possa liberamente in vostra compagnia lodare il Signore e godere la sua visione in eterno.<br>
(Si dice l'Orazione Per chiedere a Gesù cristo la grazia della quale si ha bisogno, e la Domanda alla Beatissima ergine di Pompei come, sono a pag 7)<br>
PREGHIERE DOPO LA COMUNIONE<br>
O Padre di misericordia, o Dio di ogni consolazione, io ti offro il tuo unico Figlio, ora chiuso nel mio petto e fatto carne della mia carne, e sangue del mio sangue, come nel Tempio a te l'offrivano i due Cuori più santi del Cielo e della terra, Maria e Giuseppe. Volgi gli occhi non sulle mie iniquità, ma sul Cuore divino di questo Bambino, di questo Agnello mansueto ed umile che si offre a te per amor mio. Egli parla al mio cuore, Egli compie tutta la legge. Alla vista dunque del sacrificio di questi tre vergini e casti Cuori, di Gesù, di Maria e di Giuseppe, dammi il perdono dei miei peccati. Ma voglio pur io compiere quest'oggi il sacrificio di tutto me stesso: con questi tre Cuori, purissimi e santissimi io ti offro tutto ciò che sono, tutto ciò che ho: la mia povertà, la mia miseria, i miei desideri, la mia vita con quello che ha di penoso e di gradevole, il mio corpo con tutti i suoi sensi, la mia anima con tutte le sue potenze, e tutto ciò che può essere in me o di bene o di male: il bene affinché aumenti per tua grazia, ed il male affinché si distrugga per tua misericordia. Con questi Cuori sacrificati e addolorati io ti offro il sacrificio che intendo oggi fare del mio orgoglio, del mio facile risentimento, dei delitti della carne, della passione mia predominante. Tu, Divino Gesù, che ti offristi al tuo Eterno Padre come la sola vittima capace di purificarci, accetta 1'offerta che ora faccio di me stesso con quell'intero abbandono che si conviene ad una vittima. Sacrificami Tu stesso alla tua gloria con quelle mortificazioni che ti piacerà d'impormi; consuma le imperfezioni dell'anima mia col fuoco della tua carità! Brucia del fuoco del tuo amore questa carne ribelle, che arde col fuoco del peccato, crea in me uno spirito retto, affinché io meriti un giorno di esserti presentato da Maria e da Giuseppe con l'anima pura nel tempio della tua gloria! O santo vecchio Simeone, prestami la fede e la letizia tua, affinché io degnamente lodi e benedica questo Gesù, ora chiuso nel mio cuore, ma che un dì tu stringesti tra le tue braccia. O santa vedova, Anna profetessa, dammi il tuo ardore nel predicare e benedire quel Gesù che tu riconoscesti per Dio Bambino tra le braccia di Maria e Giuseppe; quel Gesù che oggi sotto le specie sacramentali sta unito a questa miserabile creatura. Esclamerò anch'io con Simeone: "Ora lascia o Signore, che il tuo servo vada in pace secondo la tua parola; perché i miei occhi han visto la tua salvezza, preparata da te davanti a tutti i popoli "(Lc 29-30). Vergine pura e Madre divina della stessa Purità, Tu che non avesti mai bisogno di purificazione, ottienimi da Dio quel fuoco sacro che purifichi tutto ciò che può dispiacergli nell'anima mia; e fa che io sia nel numero di quelli che debbono essere salvi mediante il Sangue di Gesù Cristo. E tu ancora, castissimo Sposo della più pura delle Vergini, sii custode della mia purità, e rafforzala in mezzo ai pericoli, alle tentazioni e alle prove, a cui il Signore ha disposto nella sua Provvidenza di sottomettere quest'anima mia. Amen.<br>
(Seguono le Orazioni Per domandare la grazia di cui si ha bisogno. e le altre Indulgenze e Preghiere Per acquistare le Indulgenze, da pag. 8 a pag. 9)<br>
GRAZIA DELLA VERGINE DEL ROSARIO DI POMPEI<br>
MARTA PETRUNI: nella Pia Casa delle Sordomute in Lecce<br>
In questo quarto Sabato, sacro al Rosario, racconteremo uno dei tanti attestati della immensa pietà che la regina del Rosario di Pompei dimostra alle creature più sventurate, che meno la possono conoscere, quali sono i sordomuti. È un novello raggio di fede dove più densa è la tenebra, e dove è maggiore difficoltà che entri la luce. La data del fatto è il 24 Marzo 1889, vigilia della festa dell'Annunziata, che è la festa del Primo Mistero del Rosario. Lecce fu il luogo che ella prescelse per questa nuova dimostrazione delle sue misericordie; e l'effetto fu stupendo, poiché gli animi più tiepidi vennero scossi, e quasi tutta quella cittadinanza fu infervorata dalla devozione al Santuario di Pompei.La colta e gentile città di Lecce, tra le tante benefiche istituzioni che in sé raccoglie, ha visto sorgere un Istituto di carità, affidato alle benemerite Piccole Suore Salesiane, col titolo di Pia Casa delle Sordomute. Le Piccole Suore Salesiane, sparse in Italia e fuori, hanno singolare devozione alla Vergine del Rosario di Pompei; anzi, quelle dimoranti in Lecce hann6 consacrato la cappella delle Sordomute alla Vergine di Pompei, e vi han messo in venerazione una bella Immagine. Nel 1885 veniva, tra le altre infelici bambine mute, ricoverata in quella Pia Casa di Lecce una fanciulla nativa di Molfetta. Chiamavasi Maria Petruni: di appena otto anni. Bambina, a due anni, Maria cadde e per l'urto ricevuto nella caduta, il ginocchio destro rimase contuso e dolente. Era la fanciulla di salute malferma e cagionevole. Ciò non poco influì a rendere letale la lesione che fu effetto della caduta. Entrata difatti nella Pia Casa di Lecce, non tardò a gonfiarsi e a impedirle di camminare. Un giorno i medici dichiararono che al ginocchio destro della infelice fanciulla si era dimostrata una delle più terribili manifestazioni della scrofola con quel malanno che chiamasi tumor bianco o gonartrocace. Fu operata, ma l'esito dell'operazione fu assai deplorevole, ché non solo la povera muta perdé interamente l'uso dell'articolazione, ma questa divenne ancora più grossa e dolente. Intanto lo stato generale dell'inferma peggiorava sempre: il dimagrimento cresceva; una lenta febbre, effetto dell'assorbimento, logorava quella misera esistenza; la tisi era inevitabile. Trascorse così tutto l'anno 1888, quando i medici signori Fiocca e de Pandis consigliarono come supremo rimedio per tentare di conserva-re in vita l'inferma, l'amputazione della gamba. Ma l'amputazione, temevasi, sarebbe riuscita ancor letale, stante lo stato della piccola paziente. La povera muta in tutto questo tempo non faceva che piangere, allorché una di quelle Suore, anch'essa sordomuta, la cui modestia vorrebbe taciuto il nome, ma noi lo pubblichiamo per rendere più chiara la testimonianza del prodigio, Suor Caterina del SS. Rosario, donna di grande fede e di grande semplicità, la persuase a rivolgersi di cuore alla prodigiosa Vergine di Pompei. Ai 22 di Marzo 1889 la straziata fanciulla, troppo stanca delle sofferenze, nel vedere le sue compagne uscire a passeggio, e lei sempre immobile, sola, in compagnia dei suoi mali insanabili, diede in un pianto dirotto. Allora la sua amica Suora, punta da viva compassione, le disse coi segni: - Raccomandati alla Vergine di Pompei. Ed ella con la solita candidezza di sordomuta, rispose in un mimico linguaggio: - Sto pregando da molto tempo la Madonna di Pompei; ma questa Madonna ha la testa dura, non mi vuol fare la grazia, ed io non ho più forza di soffrire. Dovrò essere non solo sordomuta, ma mi si dovrà amputare una gamba!... Venne il giorno 24 Marzo del 1889, la vigilia di quella grande giornata in cui cominciò la Redenzione dell'umanità tutta quanta per mezzo di un'umile parola della Vergine Maria. Era la vigilia di preparazione alla grande solennità del Primo Mistero di Gaudio, che inondò l'anima della Benedetta fra tutte le donne. Eran presso a suonar le due pomeridiane. La povera bimba se ne stava seduta secondo il consueto con la gamba distesa, anchilosata, tenendo a sé vicine le grucce, unico appoggio della gracile persona. Ed in questa posizione guardava mestamente le compagne che si trastullavano. Il vedersi così infelice in mezzo a tanto brio infantile, la pone in profonda tristezza. Erale d'accanto, angelo confortatore, la Suora che, come abbiamo detto, ha anch'essa nome dal Rosario. Suor Caterina guardava con l'occhio pietoso la fanciulla mesta, e, mossa da una fede soprannaturale che le veniva dalla Vergine, prende le grucce e le lancia in aria. Quindi, con linguaggio inteso tra loro, le dice: - Cammina, la Vergine di Pompei ti farà camminare! La inferma, alla invocazione di quel Nome che Dio ha fatto onnipotente, sente novella forza scorrere per le membra: snoda le gambe, si muove, si agita, e muove sicuro il passo. Marta era istantaneamente guarita! Nell'impeto dell'allegrezza la fanciulla non fa che ascendere con sveltezza una lunga scali-nata; quindi discendere con simile celerità. Scomparsa l'enorme enfiatura dell'articolazione! scomparso il dolore, scomparsa la rigidezza! il volto cadaverico diventato florido e ridente: ella poteva dirsi rinata. Le compagne stupiscono, la guardano con occhi esterrefatti; poi si avvicinano la toccano, quasi non credessero ai propri occhi, le fanno festa attorno, e levano un inno di gloria e di benedizione alla Vergine di Pompei. Questo fatto pubblicato nel Periodico IL ROSARIO E LA NuovA POMPEI , nel quaderno di Ottobre, anno VI, 1889, è corredato della relazione medica del Dottor Oronzio Fiocca di Lecce, dichiarante il miracolo, dell'attestato del Direttore della Pia Casa delle Sordomute di Lecce, Rev.do Sac. Don Filippo Smaldone, e delle firme dei testimoni, tra cui la Superiora e le altre Religiose della detta Pia Casa, la Superiora delle Figlie d'Ivrea e le altre Suore dell'Asilo Infantile prossimo all'Istituto delle Sordomute, e di nobili Signore Leccesi visitatrici della Pia Casa. Oggi chiunque va a visitare l'Istituto delle Sordomute in Lecce, e domanda della fanciulla Marta Petruni, non può contenere le lagrime di commozione vedendo il prodigio vivente della Vergine di Pompei.
</p>
</div>
<div>
<h5>QUINTO SABATO</h5>
<p>
QUINTO MISTERO GAUDIOSO: GESÙ RITROVATO NEL TEMPIO (Luca 2, 22 - 51)<br>
Meditazione: I. Cesù non ha che dodici.... ma quante pene ha sostenuto fino a questo giorno! Compiuta appena la Purificazione, l'Angelo del Signore comanda in sogno a Giuseppe di fuggire in Egitto per salvare il Bambino e la Madre dalla mano omicida di Erode. Ecco una seconda prova dell'obbedienza. E di notte tempo fugge la più santa, la più ubbidiente, la più povera, la più umiliata famiglia del mondo. Vive povera e sconosciuta in Egitto, paese immerso nella superstizione, nell'idolatria, nel peccato. Gli Innocenti sono stati trucidati da Erode, che non perdona al proprio figlio, e che in fine muore, roso dai vermi, tra fetore insopportabile. Le profezie sulla nascita del Messia si sono adempiute. L'esilio ha fine, e Giuseppe ha l'ordine dall'Angelo di ritornare in Israele. E sempre Giuseppe è il capo. Gesù e Maria tacciono, e si lasciano guidare, osservando le leggi della più esatta ubbidienza. Quanti altri stenti in questo secondo viaggio! quali sofferenze e privazioni! O santo Patriarca Giuseppe, vero modello delle anime interiori, fa' parte all'anima mia del tuo silenzio interno, della tua pace prodotta dalla ubbidienza perfetta ai comandi di Dio, e della purezza del cuore e della mente, per eseguire appieno i suoi divini disegni, le sue sante ispirazioni, e le sue voci che mi vengono dai miei superiori e dai doveri del mio stato. <br>
   Il. "Quando egli ebbe dodici anni, vi salirono di nuovo secondo l'usanza; ma trascorsi i giorni della festa, mentre riprendevano la via del ritorno, il fanciullo Gesù rimase a Gerusalemme, senza che i genitori se ne accorgessero" (Lc 2, 42 -43). Ciò non per colpa, ma per disegno della divina Sapienza. Gesù rimase, sia per manifestarsi ai dottori giudei, sia per riaffermare in Giuseppe e in Maria l'idea della sua divinità, sia per rendere l'uno per l'altra il modello, il rifugio, la consolazione delle anime desolate. Solamente le anime innamorate di Gesù, le quali più non sentono le dolcezze sensibili della sua presenza e della devozione, e si vedono immerse nella oscura notte dei sensi e delle passioni, delle aridità, delle tentazioni e dell'abbandono... queste anime soltanto possono avere un'immagine del grave cordoglio che o~ presse i cuori santi di Maria e di Giuseppe! Ne domandano essi, lo cercano; e nessuno l'ha veduto. O Maria, o Giuseppe, quale fu allora la vostra sollecitudine? Quale fu l'eccesso del vostro dolore? Come passaste quelle notti crudeli? Quanti timori! Quanti pensieri! Quanti rimpr(» veri ciascun di Voi non fece a se stesso! Nulla di simile vi fecero provare i furori di Erode e i pericoli dell'Egitto: allora avevate con Voi Gesù; ed ora più non lo avete. Dio mio, Dio mio, quante volte ti ho perduto senza provarne pena! Quante volte son vissuto senza di te, senza averne inquietudine? Che sarebbe stato di me, se per tua bontà non mi avessi cercato Tu stesso per primo? <br>
   III. Dopo tre giorni lo trovarono nel tempio, seduto in mezzo ai dottori, mentre li ascoltava e li interrogava ... Partì dunque con loro e tornò a Nazaret e stava loro sottomesso" (Lc 2, 46-51). Ecco l'unica parola di San Luca che svela quel che fece Gesù fino al trentesimo anno di età. E gli altri Evangelisti nulla ne hanno detto, perché Egli ha voluto che, dei suoi trent'anni di vita, altro non sapessimo se non che Egli era sottomesso a quelli che suo Padre gli aveva dati per superiori. Questa sottomissione è compendio di tutta la sua vita e della sua dottrina, e, secondo l'Apostolo 5. Paolo, l'origine di tutta la sua gi~ ria. "Umiliò se stesso facendosi ubbidiente fino alla morte e alla morte di croce. Per questo Dio l'ha esaltato e gli ha dato il nome che è al di sopra di ogni altro nome..." (Fil 2, 8-9).  Le prime sue parole infatti riportate nel Vangelo sono parole di ubbidienza: "Non sapevate, diceva alla Madre sua quando fu da lei ritrovato nel Tempio, che io devo occuparmi delle cose del Padre mio? (Lc 2, 49). E nella vita privata , Gesù non appariva agli uomini che un figlio ubbidiente ai suoi genitori savi e moderati. Considera qui, anima mia, con quanta pena, umiltà e perfezione, Maria e Giuseppe comandavano e ricevevano obbedienza da un tal Figlio ... che sapevano essere il loro Creatore. Giuseppe, come capo della famiglia, era rispettato dalla Madre e dal Figlio di Dio, e questa superiorità lo umiliava infinitamente: vedere Dio soggetto e ubbidiente ad un semplice falegname. Maria sapeva che, comandando al Figlio, ubbidiva a Dio che così voleva. Gesù ubbidiva ad ambedue in silenzio, con rispetto e con gioia, come a coloro che tenevano le veci di Dio suo Padre. Ecco l'ubbidienza più perfetta che si sia mai praticata sopra la terra. O dolce modello della vita nascosta! Osservavano esattamente la legge di Dio, e vivevano secondo il loro stato con la fatica delle loro mani! Alla fine del lavoro si ritiravano a pregare: quale orazione! quanti doni celesti! Nella vita pubblica ancora Gesù si manifestò obbediente alla volontà del Padre suo. Ecco la sua dottrina: Egli era sceso dal cielo per fare la volontà di suo Padre, e questa era il suo cibo: la sua dottrina non era sua, ma quella di suo Padre; il calice che doveva bere per noi era quello che suo Padre gli aveva dato. Tutta l'osservanza della Legge Egli rinchiuse nella carità; ma tutta la prova della carità si ridusse alla pratica dell'ubbidienza. "Se mi amate - dice - osserverete i miei comandamenti" (Gv 14, 15). "Chi non mi ama, non osserva le mie parole" (Gv 14, 24). Nessuno, dunque, piace a Dio se non ama, e colui che ama ubbidisce. Ecco, amore e ubbidienza che riconciliano l'animo con Dio, lo uniscono a lui, gli meritano il paradiso. Difatti, Egli ubbidì con perfetta sottomissione a giudici ingiusti, a un preside idolatra, a ministri crudeli, come a superiori che suo Padre gli dava per quel tempo. Dunque per bene obbedire, noi non dobbiamo guardare in quelli che ci comandano nè l'età, nè la idoneità, nè il merito, nè l'ingegno, nè l'affabilità, neppure la virtu o la santità; ma solo dobbiamo guardare Colui di cui fanno le veci. Gèsù Cristo ha elevato l'ubbidienza alla sua più alta perfezione. Il Figlio di Dio serviva in una povera casa, sino a stancare le sue delicatissime membra, senza speranza di ricompensa anzi sapeva bene che per ubbidire a suo padre, avrebbe infine perduto il riposo, l'onore, il sangue, la vita, con una morte ignominiosissima, in mezzo a due ladri. Ed affinché le ultime sue parole fossero conformi al principio e al seguito del suo vivere, spirando sulla croce gridò: "Tutto è compiuto. Padre, nelle tue mani consegno il mio spirito" (Gv 19, 30; Lc 23, 46). La sapienza del cristiano, dunque, consiste nell'ubbidienza; e per questo Davide domanda spesso a Dio: "Signore insegnami a compiere il tuo volere, perché tu sei il mio Dio" (Sal 142-10). "Una cosa ho chiesto al Signore, questa sola io cerco: abitare nella casa del Signore tutti i giorni della mia vita" (Sal 27, 4). Come un servo fedele che sa e fa la volontà del suo padrone. O eterna Sapienza incarnata, io ti adoro. A te tutto è sottomesso naturalmente: gli Angeli e i vermi, i corpi terrestri e quelli celesti. Nondimeno, per confondere il mio orgoglio, nascondi la tua grandezza, ti assoggetti alle tue creature anche ingiuste e crudeli. Che bisogno hai Tu della guida di Maria e di Giuseppe per trent'anni, obbligandoli a comandarti per prestare loro ubbidienza, Tu che sei la vera Luce e l'infinita Sapienza, che governi quelli che ubbidiscono? Tu vedevi la mia continua ribellione, effetto della presunzione e dell'amor proprio! Perciò sono sempre inquieto e pieno di mille errori, di malumore, di contraddizione e di collera. O Maestro divino, fa' che il mio spirito e la mia carne ti siano soggetti, e che questo fango mai si opponga alla tua volontà. Infondi la virtù dell'ubbidienza nell'anima mia meschina e riformala da tutti gli errori e dalle sue miserevoli colpe. O purissima Madre di Dio, o glorioso Patriarca San Giuseppe, i più umili e i più ubbidienti di tutte le creature, abbiate pietà delle misere cadute del mio orgoglio. Ottenetemi dal vostro ubbidientissimo Figlio la grazia di far sempre la sua volontà. Amen.<br>
Virtù - Ubbidienza. Fioretto - Compi oggi la volontà altrui, senza fare opposizioni. Reprimi il pensiero di aver sempre ragione in ogni cosa, e di voler eseguiti i tuoi consigli. Persuaditi che piace più a Dio che si ubbidisca a un altro uomo, benché non sia dei migliori, che seguire, il proprio giudizio. L'ubbidienza, dice il Savio, vai più che le vittime. Giaculatoria - O Maria, Stella del mare, salvami dalle angustie in cui mi vedi.<br>
PREGHIERE PRIMA DELLA COMUNIONE<br>
O Maria, o Giuseppe, Voi versaste dolenti lacrime per i tre giorni in cui smarriste senza colpa il vostro Gesù; e io, che l'ho perduto tante volte e per anni interi, non verso neanche una lacrima? Chi scioglierà questo cuor mio più duro di un macigno, finché gli occhi miei si riempiano di amaro pianto? Ai genitori di Gesù è riservato il pianto prodotto dall'amore; e dal pianto dell'amore non è esente lo stesso Santo dei Santi, che piange sul popolo di Gerusalemme ribelle e indurito. E io non piango, con tante frequenti cadute, con tante colpe, con nere ingratitudini al mio Dio, che non cessa per questo di beneficarmi? L'unica confidenza è il dolore vostro e il vostro amore, o Maria, o Giuseppe! Io lo presento oggi al vostro Figlio in cambio del dolore e dell'amore che io non ho, e a Voi domando in questa Comunione i vostri sospiri, i vostri ardenti desideri di ritrovare Gesù. Voi lo rinveniste nel tempio, e nel tempio, in questo altare, ora io lo troverò, tra le vostre braccia. Egli d'allora non si distaccò più da voi, e da questa ora io vi giuro eterna fedeltà. Mai più mi allontanerò da te, o Gesù mio, con qualsiasi peccato. E se Tu vedi che io dovrò commetterne alcuno, fammi prima morire, anzi oggi stesso dopo averti ricevuto, affinché non ti perda in eterno. Vieni, o dolce amico dell'anima mia, in questo cuore, ove l'amore insegnerà le più sapienti lezioni per trasformarmi interamente in te. Tu che ubbidisci alle creature, dammi questa virtù dell'ubbidienza, onde io ti divenga accetto. Tu, o Agnello divino, sempre mansueto, umile e ubbidiente, obbedisci allora alla voce del cuore mio, che ardentemente ti desidera, dopo tante amarezze che ti ha fatto gustare. Quando ti furono chieste le mani per caricarle di catene, Tu le desti. Quando ti fu ordinato di prendere e lasciare la tua veste, Tu lo facesti. Quando ti fu presentato il fiele e l'aceto, Tu li gustasti. Quando ti fu comandato di stenderti sulla croce, Tu ubbidisti e adempisti la volontà dei tuoi carnefici, come se l'Eterno tuo Padre ti avesse per bocca loro parlato. Ubbidisci ora alla voce del tuo ministro, che ti offre al Padre quale vero Agnello di espiazione per i peccati del mondo. Ubbidisci infine all'amore tuo infinito, che brama unirsi alla sua creatura con nodi di indissolubile carità. Angeli del paradiso, che regnate in una perfettissima obbedienza, rompete il legame dell'anima mia, ottenetemi con questa Comunione l'avventurosa libertà in cui voi vivete; affinché, distaccato da me medesimo, non abbia altra volontà che quella del vostro e mio Signore che voi vedete e adorate per sempre. Amen.<br>
(Si dice l'Orazione per chiedere a Gesù Cristo la grazia della quale si. ha bisogno, e la Domanda alla Beatissimo Vergine di Pompei, come sono a pag. 7)<br>
PREGHIERE DOPO LA COMUNIONE<br>
Ti lodino le tue virtù, o Signore del cielo e della terra, ti glorifichino gli angeli e i santi; ti benedicano le potenze dell'anima mia! Ti ho ricevuto finalmente, o Dio del mio cuore: finalmente ho trovato Colui che l'anma mia ama! Oh, come ti desideravo, fonte di eterna vita, sapienza celeste! Come ho languito, lontano da te per tanto tempo! L'anima mia è arida come terreno senz'acqua, perché si è abbeverata nel fonte avvelenato dei piaceri: ècome fieno secco che ha bisogno dell'acqua salutare per rinverdire. Tu sei la sorgente di eterna vita, o celeste Sapienza. Ora sei tutta in me: io ti abbraccio, ti stringo al mio cuore, e non mi partirò dalle tue ginocchia. Tu darai all'intelletto mio lumi celesti, al mio cuore grazia efficace di non perderti più. Ora io ti amo, o Gesù mio, vita dell'anima mia, ed unisco questa mia contentezza e questo mio amore alla gioia che provarono la tua diletta Madre e il tuo putativo Padre, quando ti ritrovarono nel tempio. O Maria, o Giuseppe, per quei tre giorni di angoscia che passaste senza Gesù, e per quella ineffabile allegrezza che sentiste allorché lo ritrovaste nel tempio, ottenetemi da questo vostro Figlio, che ora tengo stretto al cuore mio, che mai più l'offenda. Voi ottenetemi la grazia di non commettere più peccati sino alla morte, e la grazia della perseveranza finale. E se Egli dispone ch'io non senta la sua presenza sensibile in tutta la vita, mostratemelo Voi nella mia agonia! Gesù, Maria, Giuseppe, assistetemi nell'ora estrema. E Tu, sapienza e amore infinito, ascoltami in questo momento. Quello che tu richiedi da me sopra ogni altra cosa, è che io ti obbedisca; e la prima cosa che mi comandi è che io ti ami. Io, miserabile peccatore, in contraccambio dell'amore col quale ti sei dato interamente a me, facendo qui, in presenza del cielo e della terra, professione pubblica di ubbidienza perpetua all'amor tuo. Ricevi, o divino Amore, queste mani, questi piedi, questa lingua, questi occhi, tutti i miei sentimenti, tutto il mio corpo, la mia volontà, la mia memoria, il mio intelletto, i desideri, i sospiri, le intenzioni e tutti i movimenti dell'anima. Ricevi, o Signore, tutte le ore, tutti i momenti, tutte le circostanze della mia vita, tutto l'uomo interiore ed esteriore. Il tuo amore governi tutto in me, le potenze e le azioni; regoli il mio lavoro, il mio riposo e mi faccia andare e stare dove ti piacerà. Il tuo amore arda nel mio cuore, mi affligga e mi consoli, mi umilii e mi esalti; consumi le mie imperfezioni e tenga tutto il mio interno nella dipendenza e obbedienza perfetta. Rinunzio alla mia volontà; Tu guidami per quella strada che ti piace, e governami per mezzo di chi vuoi, giacché Tu sarai il mio maestro, e riconoscerò sempre in ogni cosa, in ogni superiore, la tua voce, o mia guida, o mio maestro, o mio buon Padre. Amen.<br>
(Segnano le Orazioni per domandare la grazia di cui si ha bisogno, e le altre invocazioni e preghiere per acquistare le Indulgenze, da pag. 8 a pag. 9).<br>
GRAZIA DELLA VERGINE DEL ROSARIO DI POMPEI<br>
IN NAPOLI: I Quindici Sabati del 1884<br>
Un altro esempio di costanza nel pregare e di pazienza nell'aspettar le grazie di Maria ci viene porto dal seguente fatto, pubblicato nel Periodico IL ROSARIO E LA NUOVA POMPEI al quaderno di Marzo 1885. Il beneficato dalla Vergine di Pompei è il Signor Ignazio Ioime di Napoli, fratello del Rev. Sacerdote Gennaro loime che autentica il fatto, ponendovi la testimonianza ancora di tutta la sua famiglia e del medico curante Dottor Gerardo Molfese. E qui non faremo che riportare letteralmente la relazione scritta dal Signor Ignazio Ioime, e pubblicata con le firme dei testimoni nel predetto Periodico. «Verso la fine del mese di Maggio dell'anno 1883, quando io mi godeva una florida salute, fui colto da un inaspettato malessere generale, che mi produceva disturbi nervosi generali. Questi poi si accrebbero a dismisura e si rapidamente, che io ne andava quasi fuori di me. Ero continuamente travagliato da dolori ai visceri, al petto, e al dorso, e soprattutto alla testa, sentendomela come se fosse stretta da una morsa. Si aggiunse una paralisi viscerale e un torpore intestinale, talché non giungeva a digerire nemmeno un tozzo di pane, o un poco di carne; anzi nauseava qualunque cibo. Per il che, dopo quattordici mesi di cosiffatti travagli, caddi in tale prostrazione di forze, che mi ridussi uno scheletro. Gli amici tutti ritennero prossima la mia morte per consunzione. Il mio medico curante, Dottor Gerardo Molfese, dopo di aver messo in pratica tutti i rimedi della scienza, mi fece consultare valentissimi Professori, come il Cantani, il Cardarelli ed altri. Ma io, sebbene scrupolosamente eseguissi tutte le loro prescrizioni, per niente migliorava; di che la mia famiglia era stata avvisata dagli stessi specialisti, i quali nessuna o poca speranza avevano della mia guarigione. Non rimaneva altro che tentare un cambiamento di aria, e anche ciò eseguii recandomi in S. Giorgio a Cremano, ma senza ottenere alcun vantaggio. Intanto spuntò il Gennaio del 1884. Narrando un giorno all'ottimo Sacerdote Rev. Giuseppe Cigliano i miei gravi malanni: Se vuoi star bene, - mi disse, - devi votarti alla Madonna di Pompei. Non mi feci ripetere ciò la seconda volta: pregai mio fratello Sacerdote, per nome Gennaro bime, di accompagnarmi il domani a Pompei. Infatti, benché con isforzo, il mattino colà mi recai con detto mio fratello, il quale vi celebrò Messa. Ed io genuflesso a piè di quella miracolosissima Immagine della Vergine del Rosario, porgeva umili suppliche, chiedendo la sospirata grazia della guarigione, promettendo di ritornare per ringraziarla e, per segno di gratitudine di presentare un'offerta di lire 200 pel suo Tempio. I miei voti non furono esauditi. Era il giorno di Pasqua di Resurrezione. Ai 13 di Aprile di detto anno 1884, mi recai nuovamente a Pompei con la mia famiglia, e col fratello Sacerdote, sperando potessi in quella festa solenne, del primo mistero di gloria del Rosario, impetrare la grazia. Invano! Pensai allora d'interporre presso la Vergine le preghiere degli altri. E però mi recava spesse volte in casa della Signora Contessa De Fusco e dell'Avvocato Bartolo Longo, per chieder loro il favore che facessero fare a Pompei preghiere per me. Quei signori mi ascoltavano con molta pazienza, dacché debbo riconoscere che io riusciva loro assai importuno, col lamentarmi sempre del mio stato, e col ripetere sempre le stesse domande. Ed alle confortanti loro parole io vieppiù confidava nella potenza della Madonna di Pompei. Si appressava l'8 di Maggio. Io anelava che spuntasse questo dì, in cui la Madonna suol concedere speciali grazie, per recarmi nuovamente al Santuario di Pompei. Difatti vi andai: mi raccomandai forte alla SS. Vergine, recitai con gli altri la divota Supplica nell'ora di mezzogiorno, e uscii dal Tempio più confortato. Nell'uscire vidi il Signor Bartolo Longo. Gli ricordai vivamente di far continuare le preghiere per me. - Volete voi la grazia? - egli mi disse: - fate i Quindici Sabati. Noi incominceremo a praticarli nella chiesa di S. Giovanni a Costantinopoli nell'ultimo sabato del prossimo Giugno. Là ci vedremo. Io esattamente eseguii il consiglio: e incominciai con gli altri la bella devozione dei Quindici Sabati, senza interruzione alcuna. Eravamo già al terzo Sabato, quando vi intervenne anche la signorina Fortunatina Agrelli, la quale, dopo la funzione, entrata in sacrestia, raccontava il miracolo che aveva ricevuto dalla Madonna di Pompei nel giorno 8 Maggio. E tra le altre cose, diceva che la Madonna stessa aveva suggerito il modo che voleva essere pregata da chi avesse maggior bisogno di suo soccorso, cioè facendo tre Novene per impetrar le grazie, e recitando il Rosario intero di quindici poste; ed altre tre Novene con l'aggiunta del Rosario intero per ringraziamento dopo ricevuta la grazia. Rincorato io da queste belle promesse, incominciai subito le tre Novene alla Vergine di Pompei con la recita del Rosario intero. Oh, potenza di Maria! Ecco che al cominciare della terza Novena, invocando la Vergine prodigiosa che ha piantato il suo seggio di Regina e di Madre in Pompei, ottenni intera guarigione; per modo che nel principiare di Agosto, quando celebravamo l'ottavo Sabato, il terzo Mistero Doloroso del Rosario, tutti i miei malanni erano svaniti del tutto, senza rimanerne traccia alcuna. Io ch'ero giudicato dai medici, dagli amici, dai parenti per uno scheletro sull'orlo della tomba, mi rimisi interamente con meraviglia e stupore della mia famiglia, di quanti mi avevano visto infermo, e dello stesso mio medico, che non esitò punto a rilasciarmi il suo attestato. Pieno di giubilo, mi presentai cosi sano alla Signora Contessa ed al Signor Longo, che tante volte aveva io tediati coi miei lamenti; e tutti esultarono, benedicendo la misericordia e la potenza della SS. Vergine di Pompei. In prova della mia totale guarigione, posso assicurare, che durante il colera, seguito da spaventevole strage in quel medesimo mese di Agosto 1884 in Napoli, io tutto ho mangiato, senza astenermi da alcun cibo, che in allora si riteneva nocivo anche ai sani, avendo riacquistato miglior floridezza in salute, che non avevo prima di ammalarmi. Aggiungo in fine, che, memore per tutta la mia vita di sì segnalato prodigio ottenuto dalla Santissima Vergine del Rosario di Pompei, adempii subito alla recita delle tre Novene e del Rosario intero per ringraziamento, conforme mi era stato indicato. Ignazio Nomine. 
</p>
</div>
<div>
<h5>SESTO SABATO</h5>
<p>
PRIMO MISTERO DOLOROSO: GESÙ PREGA NELL'ORTO E SUDA SANGUE (Mt, 26; Mc, 14; Lc, 22; Gv, 18)<br>
ORAZIONE PREPARATORIA Anima mia, prima di entrare nel vasto mare della Passione del tuo Salvatore, domandagli la sua confidenza e la sua grazia, affinché su dite cada il frutto del suo Sangue divino. O Cuore santissimo del mio Salvatore, che l'eccesso di amore ha indotto a tanta desolazione, dammi lo spirito interiore e la tenerezza del cuore per sperimentare e comprendere quello che Tu soffristi, allorché fosti angustiato e privo di ogni conforto, costretto a patire ciò che faceva così grande orrore alla stessa natura! Apri le mie orecchie, affinché io ascolti la tua voce; illumina i miei occhi, affinché io veda i tuoi esempi; intenerisci il mio duro cuore, affinché divenga sensibile ai tuoi dolori e tema tutto ciò che può rinnovarli. E tu, o santissima Madre di Dio, che, chiusa nel tuo ritiro, sentivi nelle ore di quelle crudeli notti tutti i tormenti che si preparavano al tuo diletto Figlio, fammi parte dei sentimenti del tuo cuore, affinché io detesti in me la causa dei suoi dolori. Amen.<br>
Meditazione: I. Considera, anima mia, come il divin Salvatore, dopo aver lavato i piedi ai suoi Discepoli, istituito in loro presenza il Sacramento del suo Corpo e del suo Sangue, e dopo aver fatto loro un discorso il più tenero e sublime, entrò con essi nel consueto orto di Getsemani, sul monte Oliveto, affinché ivi dai suoi nemici fosse ritrovato più agevolmente: E disse loro: "Sedetevi qui mentre io vado là a pregare ... Vegliate e pregate per non cadere in tentazione" (Mt 26, 36 e 41). Spontaneamente, perché Egli lo aveva voluto, si era offerto al comando dell'eterno Padre e perciò lo eseguì in modo che la sua Passione soddisfacesse insieme la giustizia di Lui e spingesse noi ad amarlo. Ecco il fine dei suoi patimenti, l'amore. Gesù "cominciò a provare tristezza ed angoscia" (Mt 26, 37). Questo amoroso Figlio volle non solo sacrificare tutto il suo corpo, ma anche tutta l'anima con le sue potenze; anzi da questa parte più nobile della sua Umanità volle cominciare il sacrificio di Redenzione. Perciò prima che i suoi nemici comparissero, privò la santa Umanità del sostegno che riceveva dalla Divinità; e scoprendole al tempo stesso tutto ciò che doveva patire, la ridusse ad una mortale agonia. Si presentarono allora vivamente all'anima sua tutti i patimenti che sarebbe per sostenere nel corpo: i flagelli, le spine, i chiodi, la croce, il fiele e l'aceto; i patimenti nell’anima, il tradimento di Giuda, la fuga vergognosa dei Discepoli, l'apostasia di Pietro, le calunnie dei sacerdoti, le ingiustizie dei giudici, le efferatezze dei soldati, le ignominie della sua persona, il disprezzo della sua dottrina e dei miracoli, il trionfo dei suoi nemici, le bestemmie dei manigoldi, l'abbandono del Padre sulla Croce e la vista angosciosa della sua addolorata Madre! Subito dunque il timore e la noia, il disgusto e l'amarezza, l'abbattimento e la tristezza s'impossessarono dell'anima sua sino a minacciar gli la vita. Allora disse loro: "L'anima mia è triste fino alla morte" (Mt 26,38). O Cuore affannato del mio amabile Redentore, come sei tu venuto a tanta desolazione? Chi ti ha sospinto a provare innanzi tempo gli orrori e le paure della morte? Questo tormento, che fu il primo di tua Passione, fu anche senza dubbio il più violento, perché valse a strapparti la preghiera al Padre di allontanare tale calice. "Si prostrò con la faccia a terra e pregava dicendo: Padre mio, se è possibile, passi da me questo calice!". Ma soggiungesti subito: "Però non come voglio io, ma come vuoi Tu" (Mt 26,39). Guarda, anima mia: il tuo Gesù si rivolge ai Discepoli per conforto, e li trova abbattuti per la sua ambascia. "Poi tornò dai discepoli e li trovò che dormivano. E disse a Pietro: "Così non siete stati capaci di vegliare un'ora sola con me? Vegliate e pregate, per non cadere in tentazione. Lo spirito è pronto, ma la carne è debole". E di nuovo, allontanatosi, pregava dicendo: "Padre, se questo calice non può passare da me senza che io lo beva, sia fatta la tua volontà" (Mt 26, 4042). E così faceva per la terza volta. E la sua tristezza talmente si accresce, che sembra più l'agonia di un uomo moribondo, che il dolore ordinario di un uomo che soffre. "In preda all'angoscia pregava più intensamente" (Lc 22, 44). Ilcontrasto che seguì allora tra la parte inferiore dell'anima, piena di ripugnanza, e la superiore piena di sottomissione, gli furono causa di un sudore di sangue cosi abbondante, che, dopo aver bagnato le sue vesti, bagnò anche la terra dove pregava. Così abbandonò se stesso Colui che difende tutti: così rimase desolato Quegli che consola tutti. E così si avverarono le parole del Profeta reale: "Ho atteso compassione, ma invano, consolatori, ma non ne ho trovati" (Sal 68, 21). O afflittissimo mio Salvatore, così vuoi conciliarti il mio amore? con l'assumere la stessa infermità e miseria degli uomini? per renderti vero consolatore e fido compagno degli afflitti? Quanti meravigliosi ammaestramenti Tu mi dai in questo Mistero!<br>
   Il. Anima mia, quattro furono le cause di questa tristezza mortale del tuo Gesù, come Egli rivelò alla Beata Battista Varani. <br>
1° La dannazione d'innumerevoli anime, malgrado l'acerbissima sua morte. «Considera, figlia mia, - diceva Gesù alla Beata - che martirio e dolore fu il mio, nel vedere che tante membra furono da me separate, quante anime si sarebbero dannate! e ogni membro si separava tante volte, quante un'anima mortalmente pecca». La grandezza e la quasi infinita moltitudine dei peccati del mondo erano dunque tutti distintamente presenti al suo spirito con una chiara visione della Maestà divina offesa da tanti delitti, resi più gravi dal disprezzo del suo amore. Oltre a ciò ben pochi uomini avrebbero profittato di quel rimedio preparato dal suo amore per tutti. Su ciò non trovava altra consolazione, che nella perfetta uniformità agli immutabili decreti di suo Padre, il quale voleva che Egli soffrisse anche per quelli, che per nulla profitterebbero dei suoi patimenti.<br>
2° I peccati e le pene di tutti gli eletti. «Tutte le membra degli eletti che mortalmente avrebbero peccato - diceva il benignissimo Gesù - mi afflissero e cruciarono nella loro separazione da me. Ancora, io sentii e gustai tutte le loro amarezze, i martirii, le penitenze, le tentazioni, le infamie della loro vita ed anche le pene del loro Purgatorio, come altrettante membra del corpo m'o». <br>
3° La SS. Vergine sua Madre, che Egli amava d'amore infinito; i suoi cari e amati discepoli ed Apostoli, che Egli amava più che un padre i suoi figliuoli; e la discepola Maddalena, la quale, benché sapesse di Gesù meno di Giovanni, nondimeno più di tutti si addolorò della Passione e Morte di lui.<br>
4° L'ingratitudine sia del popolo Giudaico, tanto da Dio beneficato e prediletto con mille prodigi, come quella del suo amato discepolo, Giuda traditore. Gesù inginocchiato avanti a questo traditore, gli aveva lavato i piedi, li aveva abbracciati e baciati con massima tenerezza, dicendogli col cuore parole di ineffabile amore. Finalmente, l'ingratitudine di tutte le creature, che, peggio di Giuda, l'avrebbero tradito per vili piaceri, per più vili interessi.<br>
Signore, quanta parte ho avuto io alla tua tristezza! Quale impressione dovettero fare sul tuo purissimo e innocente cuore i miei peccati, le mie ricadute, le mie infedeltà, le mie pusillanimità? Sventurato che sono! Non sarò io dunque mai per te un soggetto di gioia e di consolazione? Quanto è diverso l'oggetto delle mie pene nel mondo da quello che causa la tua mortale tristezza! O Cuore amareggiato del mio Dio, Tu volesti con questa tristezza e sudore di sangue espiare la folle sicurezza degli empi, e la insensata tranquillità in cui tanti peccatori dormono sul loro peccato senza temere le sorprese della morte temporale ed eterna. Tu volesti espiare quelle allegrezze, quei gusti, quei piaceri, quei desideri della vita, quelle speranze alle quali io abbandono il mio cuore anche quando sono contrarie alla legge tua. Tu volesti soddisfare per le false contraddizioni del mio cuore e per le mie confessioni senza dolore interno. Tu volesti santificare in me e in tutti queste medesime passioni della tristezza, del timore, della noia, del disgusto e della malinconia che io provo nel cammino della vita spirituale, e consolarmi quando le soffro, e meritarmi la grazia di sopportarle con pazienza, con rassegnazione, con gioia. Tu volesti fortificarmi, come hai fortificato tanti Martiri a sfidare la morte , ed animarmi alla penitenza cosi come hai ispirato tanti altri fedeli a esercitarsi in aspre penitenze. Quanto il tuo amore è soave, buono, pietoso! Cuore dolcissimo di Gesù, quanto ti ringrazio di aver tanto sofferto!... <br>
III. Il Salvatore, anima mia, volle sentire questa estrema pena1 affinché conoscessi il valore della penitenza dei sensi, delle umiliazioni e delle contraddizioni dell' amor proprio. Ancora, per insegnarti che nessuno sarà mai giudicato sull'infermità della sua carne formata dal fango, ma secondo l'obbedienza della volontà, che tanto piace a Dio. Egli patì, per verità, una tristezza mortale, ma fu proporzionata alla sua virtù, per convincerti che Dio, il quale distribuisce come a Lui piace le miserie di questa vita, non permetterà mai che queste siano superiori alle tue forze. Volle farti conoscere in se stesso due opposte volontà: l'una della umana debolezza, che rifugge dal patire e cerca il piacere; l'altra dell'uniformità alla volontà di Dio; affinché il cristiano non si creda nemico di Dio, perché la carne si rivolta contro lo spirito e brama i suoi diletti; ma si studi di sottometterla, e si persuada che la natura non nuoce affatto all'uomo interiore, finché è devoto della legge di Dio con piena volontà. Scese l'Angelo dal cielo per consolare Gesù Cristo, non perché a Lui mancasse la forza necessaria per combattere la debolezza della natura; ma per insegnare a tutti quelli che soffrono, che la loro consolazione e la loro forza deve venire dal cielo, e Dio non dimentica nessuno nei patimenti, anzi, ove sono tribolazioni ivi è Dio. Finalmente il Figlio pregò suo Padre, benché sapesse che non doveva essere dispensato dalle pene, per insegnarci, anima mia, questa verità tanto necessaria: che il divino soccorso non consiste già nel liberarti dalle tribolazioni con le quali ti visita, ma nel fartele soffrire con umile sottomissione e con totale uniformità ai suoi disegni, rimanendo sempre con Lui unita per amore.<br>
ATTO DI RIPARAZIONE AL CUORE AGONIZZANTE DI GESU’<br>
O Cuore straziato e mansueto del mio Signore, accetta, ti prego, in cambio delle tre ore che Tu passasti immerso nella tempesta del mare della desolazione, quest'ora di preghiere, e questa giornata consacrata al tuo Cuore addolorato. Accetta questo santo Sacrificio e questa santa Comunione in riparazione di tutte le amarezze che Tu provasti per me nell'orto prevedendo i miei peccati. Accetta tutti i dolori, le contrarietà e gli atti anche indifferenti di questo giorno, non solo, ma di tutta la mia vita. O Cuore amante del Padre mio, del Fratello mio, dello Sposo mio, Cuore desolato e pur paziente, a quale eccesso ti sospinge l'amore che mi porti? E che devi Tu farne dell'amore mio? Signore, nell'amarezza dell'anima mia anche io ti risponderò: - Ho dolore di averti tanto amareggiato, voglio amarti più che non ho fatto sinora; quando ti conoscerò? Quando ti cercherò senza contraddizione? Quando ti ubbidirò senza incostanza? Quando ti dirò con sincerità in ogni occorrenza: Sia fatta la tua e non la mia volontà? Ponimi ancor più dentro questo cuore divino, affinché meglio ti comprenda e ti ami. Cuore infiammato di altissima carità, accendi il freddo mio cuore dell'amore tuo; affinché degnamente ti riceva e con te dimori oggi e sempre, nel tempo e nella eternità. Amen.<br>
PREGHIERA AL CUORE DI MARIA PER IMPRIMERE LA VIRTÙ DELL'UNIFORMITÀ AL DIVINO VOLERE<br>
O benedetta Madre di Dio e sempre vergine immacolata Maria, quanto acerba fu la croce del tuo cuore in quella tristissima notte, in cui Gesù, abbandonato dai suoi amici e Discepoli, versava m mortale agonia! Tu non potesti chiudere gli occhi al sonno, ma in continue lacrime e sospiri numeravi le lunghe ore degli affanni dell'amatissimo tuo Figlio. O mansuetissima Madre, Tu lo vedesti questo tuo Diletto, prima di dare inizio alla Passione, pallido, ma generoso» so, venire a te e darti l'ultimo addio, e domandarti la benedizione. Tu lo guardasti trafitto nell'anima, e nei suoi sguardi dolenti comprendesti la volontà dell'Eterno Padre, che condan-nava a morte il tuo Figlio, il suo proprio Figlio, per riscattare quest'anima mia, e condannava te pure ad essere crocifissa col cuore sul Calva-rio. Il mare delle angoscie si riversò tutto in quel momento nel tuo tenero Cuore già spezzato dalla acutezza della spada di Simeone. O notte aspra e dolorosa al Cuore della Madre mia! Quale animo cristiano potrà pensare quanto tristi furono le mattutine preghiere che Tu levasti a Dio, e quante afflitte parole espresse il tuo ardentissimo cuore? O Gesù Figlio mio, Tu dicevi, Figlio mio, dolcissimo Gesù, chi mi ti ha tolto? Chi ha separato la Madre tua da così caro pegno?Perché non ti vedo, luce degli occhi miei? Chi mi concederà, Gesù Figlio mio, che io patisca per te, e muoia per te?. Perché non si strugge l'anima mia a tanto amore, a tanto dolore? O Madre pietosa e addolorata più di tutte le madri, Tu pieghi il capo al volere divino, e con perfetta uniformità prendi questo calice di amarezze; ed io ti voglio seguire, e compatisco al tuo pianto, all'amara separazione dal tuo Figlio. Tu rivedrai, sì, un'altra volta il tuo Diletto, ma sul Golgota, sul monte del dolore, pendente da una croce, moribondo senza conforto. Per queste tue angosce, per la tua perfetta uniformità al volere divino, mutami questo cuore, brucialo del tuo amore e rendilo conforme al tuo, e tutto uniforme ai santi voleri di Dio. Amen.<br>
Virtù – Uniformità. Fioretto - Dal primo sorgere del mattino apparecchiati ad unir la tua volontà a quella di Dio in tutte le cose, sia favorevoli, sia contrarie. Ripeti spesso nella giornata la giaculatoria dell'Imitazione di Cristo: «Signore, volgimi e rivolgimi come a te piace, che il tuo servo è pronto». La pratica di questa giaculatoria è un mezzo efficacissimo per giungere ai più sublimi gradi di perfezione. Giaculatoria - O Maria, specchio di pazienza, Tu sola sei il conforto nelle mie tentazioni.<br>
PREGHIERE PRIMA DELLA COMUNIONE<br>
Amorosissimo mio Salvatore, Tu non sdegnasti di appressare le tue labbra innocenti e piene di verità e di vita al volto livido e bugiardo del traditore Giuda; Tu lo chiamasti col dolce nome di amico: "Amico, per questo sei qui!" (Mt 26, 50). Tu cercasti anche con un bacio di guadagnarti il cuore di quello sciagurato. Traditrice più di Giuda è questa anima mia! Quante volte, Signore, io ti ho ricevuto in me, e poi ho crudelmente ferito il tuo Cuore umile e mansueto? Ma questa nuova tua pazienza m'invita a confidare in te. Tu aspettavi da Giuda la parola del pentimento, e l'avresti salvato. Questa parola ora io ripeto cento volte, clementissimo mio Gesù. L'anima mia è piena di amarezza per averti offeso: perdonami, mio Dio, perdonami. Sento ora nell'anima quelle parole che rivolgesti a Giuda: "Amico, per questo sei qui!" (Mt 26, 50). Signore, son venuto per rendere al tuo Cuore lacerato quella consolazione che io ti ho tolta finora coi miei peccati. Come non ho vergogna di me stesso? Come non desidero che la terra m'inghiottisca, allorché vedo te piangere a lacrime di sangue i peccati che io ho commessi, ed espiare con si acerbo dolore i piaceri, ai quali mi sono abbandonato? Perché sono venuto al mondo, se dovevo recarti tante pene? Abbi misericordia di me, o Misericordia infinita: io te ne scongiuro per la tristezza che soffri, per il sangue che spargi, per l'amore che mi porti. Fa' che dopo aver peccato contro dite, meriti di patire per te. Angelo consolatore di Gesù, confortami ora ad amare il mio Signore Sacramentato. Voi, Angelo mio Custode e Santi Spiriti eletti che assistete al trono di Dio, Michele, Gabriele, Raffaele, assistetemi in questo atto di sacrificio e di amore. E Tu, Madre addolorata per i miei peccati, fammi parte del tuo amore e del tuo dolore. O cuore straziato di Gesù, ti offro il cuore addolorato e amante della Madre tua per degnamente riceverti quest'oggi, e riparare gli oltraggi di tutti gli uomini ed i miei in particolare. Dammi, o cuore amante di Gesù, una scintilla di questo amore di cui ardi per me, affinché io mi conosca, e mi renda meno indegno di riceverti. Alzatevi, andiamo, Tu dicesti ai tuoi Discepoli nell'orto, e andasti incontro ai tuoi nemici. Sorgi, dunque, va, anima mia; ecco il tuo Gesù viene incontro a te, abbandonati alle sue braccia, e troverai la pace. (Si dice l'Orazione per chiedere a Gesù cristo la grazia della quale si ha bisogno, e la Domanda alla Beatissima Vergine di Pompei, come sono a pag 7).<br>
PREGHIERE DOPO LA COMUNIONE<br>
Quanto è grande il tuo amore, Gesù, fratello mio, amico mio e sposo dell'anima mia! A me, che più di Giuda ti ho tante volte tradito, non solo hai voluto ora dare il bacio di pace e di amore, ma darti in cibo, uniti insieme, anzi trasformare me vilissima e indegna creatura in te, Dio immenso, infinito e mio Creatore. Chi sono io, divino Amore, per meritare tali beni? Tu volesti cominciare la mia redenzione con l'agonia dell'anima tua benedetta: ed io, in riparazione di tanti oltraggi che ti ho fatti e ti fanno gli uomini, incomincerò a consacrarti oggi quest'anima mia. Fai di me, o Signore, quel che Tu vuoi: io mi abbandono in te senza riserva. Io ti consacro la mia volontà: rendila Tu sempre uniforme alla tua. Ti consacro la mia fantasia: proteggila e purificala dalle immonde nebbie in cui l'avvolge Satana. Ti consacro la mia memoria, affinché si ricordi sempre dite, l'intelletto, affinché pensi sempre a te. Ma io sono sempre la debole e meschina creatura che Tu conosci: tocca a te operare un mutamento si grande. Io non posso amarti come devo, o Cuore dolcissimo del mio Gesù, se non per te; né venire a te, se Tu non mi attiri; nè poggiarmi su dite, se Tu stesso non mi sorreggi. E giacché tutto dev'essere tuo, prendimi, o Signore, possiedimi, affinché, essendo tra le tue mani, io non sia più mio. Mi abbandono al tuo amore; guidami, scambiami, legami, purificami, formami come ti piace, e non permettere che io mi separi mai da te. Le perdite, le tentazioni, le avversità che mi accadono, divengano nelle tue mani la sorgente delle grazie che mi hai destinate perché spesso mi conduci alla mia felicità per la via stessa nella quale io mi vedo perduto. Cuore divino e provvido del mio Gesù, vero Padre dell'anima mia, non considerare questa volontà ribelle, debole, incostante e nemica del suo proprio bene. O Madre mia, unisci Tu questo mio cuore a quello del tuo Gesù: cambialo col tuo cuore umile, paziente, mite, puro e uniformato al volere divino. Angeli del paradiso, e voi corte celeste fondata sul Sangue e sui patimenti di questo divin Salvatore, ottenetemi l'amore e le grazie che derivano dal Sangue di questo Agnello di Dio, affinché con voi goda le delizie di questo vero dolcissimo Amante. Amen.<br>
(seguono le Orazioni per domandare la grazia di cui si ha bisogno e le altre Invocazioni e preghiere per acquistare le Indulgenze. da pag. 8 a pag. 9).<br>
GRAZIE DELLA VERGINE DEL ROSARIO DI POMPEI<br>
IN CAPRI: Grazia ottenuta per la devozione dei Quindici Sabati<br>
La seguente relazione di grazia, convalida-ta all'attestato del medico, venne pubblicata ne IL ROSARIO E LA NUOVA POMPEI, nel Quaderno di Settembre 1887, a pag. 556. La Signora Cherubina Licorio da Capri nel Luglio del 1886, dopo varie sofferenze, si accorse di avere un tumore nel ventre. I medici, signori Masotina, Rispoli e Fischetti, dichiararono necessaria un'ardimentosa e terribile operazione chirurgica per scongiurare una inevitabile morte. l'a poverina a tale sentenza cadde nel più miserando stato dell'animo; e insieme con la sorella che teneramente amava non faceva che piangere e pregare dal mattino alla sera. Frattanto la signora Annunziata Fischetti, saputo il caso miserevole della sua amica Licorio, si affrettò di portare il libro dei Quindici Sabati del Rosario, stampato in Valle di Pompei e spedito dal Santuario medesimo. l'a signora Licorio rianimata e confortata nella fede alla lettura del libro, subito diede inizio al pio esercizio, che sarebbe terminato nel mese di Novembre. Pregava con fede, e aspettava. Ma stimandosi indegna di avere un miracolo, non volle lasciar tutti i mezzi umani e l'efficada che Dio, autore della scienza, ha dato alla scienza umana. E però, udito che ebbe come in Firenze viveva un medico specialista per tali malattie, parti a quella volta per farsi operare da quello spe-cialista. Ma non volle ciò fare se non in giorno di sabato, acciocché la Vergine di Pompei la sorreggesse nella dura operazione, e le impetrasse felice riuscita. Ma la clemente Regina di Pompei, che non si lascia mai vincere in generosità dai suoi figli, e rimunera assai largamente chi la onora col santo esercizio dei Quindici Sabati del suo Rosario, volle segnalare quella giornata con uno stupendo prodigio. Era il mattino del 22 Novembre 1886, e la signora Cherubina Licorio compiva l'ultimo dei Quindici Sabati là in Firenze; ed in quel mattino medesimo si presentò al dottore per essere operata. Oh grazia portentosa! Il tumore era interamente scomparso!. La signora Licorio volle fosse pubblicata questa grazia per maggior gloria ed onore della SS. Vergine di Pompei. Il dottor Fischetti si mostrò compiacente di scrivere un attestato, che dichiarava la natura del male e la guarigione avvenuta senza la divisata operazione.<br>
IN PERUGIA: La signora Ester Boccioli<br>
La signora Ester Boccioli da Perugia, per una caduta sofferta, trovavasi con un braccio slogato che dai medici non le fu messo subito a posto, e l'osso rimase fuori dalla sua capsula articolare, ed il malanno della signora fu giudicato inguaribile. Dopo sei mesi di dolore e d'impedimento a qualsiasi lavoro, le venne in mente di rivolgersi alla Vergine di Pompei mercè la devozione dei Quindici Sabati. Cominciò questa pia pratica il giorno 24 Agosto del 1889, e quattro giorni dopo, senza sapere come, si trovò rimesso il braccio a posto, e del tutto libero nei suoi movimenti! Sono testimoni di cotal prodigio le signore Aldina Brugnali, Teresa Boccioli, Anna Bagnolini, Luigia Bagnolini. (Da IL ROSARIO E LA NUOVA POMPEI, Anno V, 1889).
</p>
</div>
<div>
<h5>SETTIMO SABATO</h5>
<p>
SECONDO MISTERO DOLOROSO: LA FLAGELLAZIONE DI GESU’  (Mt 22; Mc 15; Lc 22)<br>
Meditazione: I. Gesù dinanzi ai tribunali. Percorri, anima mia, le vie dolorose che tenne il Padre tuo, l'amoroso tuo Gesù in queste ore di atroci suoi patimenti. Schiaffeggiato nella casa di Anna, passò in quella di Cailas, dove fu vituperato, dichiarato bestemmiatore, reo di morte. E chiuso in una prigione, qui, sino all'alba venne lasciato in balia ai disprezzi, agli sputi e alle percosse della soldatesca insolente. Fatto giorno, trascinato per le vie, passa da due tribunali giudei nelle mani di Pilato e di Erode. Da quest'ultimo vien reputato pazzo; e, come tale, coperto di bianca veste, è posto alla berlina e agli scherni di un popolo sedotto. Mira, anima mia, il tuo Gesù sempre umile, sempre paziente; si fa condurre come agnello mansueto dove la perfidia degli uomini e il furore di Satana lo tormentano. Considera come di fronte alle grida, alle calunnie, ai disprezzi, Egli sta in silenzio. E Gesù taceva, per insegnarti che quando sei accusata o calunniata, devi abbandonarti a Dio, e per amor suo, non cercare altra giustificazione che il silenzio. "Era come agnello condotto al macello, come pecora muta di fron te ai suoi tosatori" (Is 53,7). Così conseguirai la pace del cuore. Quanti Santi, quanti solitari, quanti pacifici ha generato questo silenzio di Gesù! Misericordia, Signore, misericordia! Io son carico di peccati, e Tu sei la stessa innocenza: ciò nonostante, Tu ami quelli che ti trattano così indegnamente, sino a morire per essi, ed io conservo i sentimenti di asprezza e di animosità per le più piccole ingiurie? Tu permetti che tutti ti giudichino, ed io non voglio essere giudicato da nessuno? Quando vedrò io cambiato il mio cuore, o infinita bontà? Confesso innanzi a te, mio Dio, mio Salvatore, mio Maestro, la mia ingratitudine, il mio orgoglio e la mia presunzione: desidero, con la grazia tua imitarti e soffrire in silenzio ogni sorta di pene e di ingiurie che mi verranno fatte. Perdono di tutto cuore a quelli che mi hanno offeso, e che mi offenderanno: li dispenso per amor tuo dal restituirmi l'onore che mi avranno tolto, e non voglio averne altro, che quello di servire te e amare te. Distruggi in me ogni sentimento di asprezza e di vendetta, dilata il cuore mio con la tua carità, affinché io ami te senza riserva, ed ami in te tutti quelli che mi perseguitano, "lieto di essere stato oltraggiato per amore del nome di Gesù" (At 5, 41).<br>
II. Tratto Gesù di prigione, trascinato con ignominia per le strade di Gerusalemme, allo scopo di renderlo odioso e spregevole al popolo, che suole dalle apparenze giudicare le cose, trattato da maledetto, da seduttore, da pazzo, fu dato in mano ai carnefici, e, insultato e schernito, fu condotto, attraverso Gerusalemme, alla casa di Pilato. Per la strada gli si fanno mille oltraggi e mille violenze. Non udiva che bestemmie; tirato con funi, sospinto da lance, senza riposo, forzato a camminare, sfinito dalla stanchezza e dalle sofferenze di una intera notte, se cadeva, veniva caricato di colpi e di ingiurie come il più spregevole di tutti gli uomini. Così lo vide il Profeta reale: "Io sono un verme, non un uomo, inffimia degli uomini e rifiuto del mio popolo" (Sal 22, 7) Ed a questo modo dall'orto al Calvario, in men di dodici ore, gli fecero compiere sei viaggi, e in tutti il dolce Maestro lasciò le tracce della sua inalterabile pazienza, della sua profonda umiltà, della sua carità infinita, della sua incredibile pazienza, della sua profonda umiltà, della sua carità infinita, della sua incredibile penitenza. Dèstati, anima mia, esci dalla languidezza e idal letargo in cui giaci. Mira quelle donne che con Maria percorrono le vie di Gerusalemme, bagnandole delle loro lacrime e riempiendo l'aria dei loro sospiri. Riconosci la più bella tra le creature, la più santa tra le donne, la più afflitta tra le madri, riconosci Maria, la madre di Gesù, la tua cara madre, che va in cerca del diletto dell'anima sua, e va per le piazze domandando se qualcuno l'abbia visto. O mansuetissima Maria, tutta la notte perseverasti in dolorosa orazione, finché non sapesti che il tuo Figlio era nelle mani dei peccatori. Ma quando fu preso e chiuso in una prigione, fatto segno alle ingiurie e alle onte dei soldati, e Tu udisti da Giovanni la notizia dei suoi tormenti e la sua condanna a morte proferita dal Sinedrio, chi può esprimere le trafitture del tuo cuore? Ma Tu, sempre uniformata a Dio, non ti lasciasti trasportare a nessuno di quei modi sregolati tanto ordinari alle donne afflitte; e, benché dentro ti crucciasse un dolore ineffabile, non facesti apparire di fuori che perfetta sottomissione. Ecco l'ancella del Signore, ripetevi, si faccia di me secondo La tua volontà. Non si è ancora levato il sole, e Tu lasci la tua silenziosa dimora per trovare Gesù e seguirlo sino alla croce. Ed ecco, alla svolta della via che mena al palazzo di Pilato, appare come un'onda di popolo agitato. È una calca immensa che trascina tra grida di scherni e urli di bestemmie un uc» mo carico di catene, le mani avvinte dietro le spalle, il viso pesto, i capelli strappati, la faccia deforme per sputi e per sangue, tanto che non lo si può riconoscere. Ma il palpito veemente del tuo cuore, o Maria, ti addita in mezzo a quei feroci il tuo innocente Figlio. Tra le maledizioni della plebaglia e il trionfo dei suoi nemici, sotto quell'abito di ignominia, il Figlio di Dio, mansueto negli oltraggi, tranquillo negli urti, non mormora, né si lamenta di nulla. Questo divino Agnello, trovandosi in mezzo ai lupi, desiderava vedere la sua santa madre; poiché quelli che amano, quando si trovano nella afflizione, sogliono sentire più al vivo l'assenza dei loro amici, e ardentemente ne bramano la presenza, sebbene debba essere per loro un accrescimento di dolore. Ma tu, Vergine benedetta, non potesti vedere il tuo Figlio, nè Egli ebbe questo conforto. Lascia che io ti accompagni finché di nuovo potrai vederlo e consolarti con Lui.<br>
   III. La flagellazione. Considera, anima mia, come Pilato, avendo dichiarato l'innocenza di Gesù e pur volendo dar soddisfazione al popolo, condanna l'innocente ad essere flagellato in pubblico, per sottrarlo alla morte. Quale giusti-zia! condannare un innocente solo per accontentare l'odio dei suoi accusatori! Fatto entrare Gesù Cristo nel Pretorio, lo spogliarono di tutti i suoi abiti, senza che Egli dicesse una parola, o mostrasse resistenza. Allora Egli offre all'Eterno Padre con cuore pieno di amore quella Carne innocente che doveva essere lacerata, e quel Sangue prezioso che da si lungo tempo desiderava di spargere per noi. Quindi lo legano ad una colonna e, senza avere riguardo alla legge dei Giudei che proibiva di dare più di quaranta colpi, seguendo la legge dei romani per cui il numero non era limitato, ad altro non badavano che a soddisfare il loro furore. Un intera corte di soldati circondano quel luogo, formando un cerchio di ferro: due nerboruti carnefici che vengono seguiti da altri più robusti e più fieri, dan di piglio a un fascio di verghe e a flagelli di cuoio e di corde fornite di nodi. Guarda, anima mia, il tuo Gesù mansueto, come fosse stato convinto di tutti i delitti imputatigli, in piedi, legato a una colonna. Chi potrebbe dire quanto Egli soffriva allora di confusione e dolore? Fin dai primi colpi quella carne verginale resta pesta, rotta, solcata; e da ogni parte zampilla il suo sangue. I flagelli traggono con loro brani di carne; e cadendo i colpi sulle vive piaghe, ne fanno continuamente delle nuove su quelle che già avevano fatte. Che atroce, che sanguinoso spettacolo! Lo battono senza misura, ed Egli non si lagna: lo lacerano così crudelmente, che tutto il suo corpo non è che una piaga. È questo, o divino Gesù, il tormento così crudele e così vergognoso che Tu hai voluto soffrire per noi, e a cui ti sei sottomesso per espiare i nostri rei piaceri? E come posso io ancora offenderti? O mio Dio, con qual titolo ho potuto meritare che tanto soffrissi per me? Tutto avevi predetto per bocca dei Profeti. "Sul mio dorso hanno arato gli aratori, hanno fatto lunghi solchi ... (Sal 129, 3)... Dio mi consegna come preda all 'empio, ... mi apre ferita su ferita (Gb 16,11.14)... Dalla pianta dei piedi alla testa non c e in esso una parte illesa, ma ferite e lividure e piaghe aperte, che non sono state ripulite né fasciate, né curate con olio (Is 1,6). Egli è stato trafitto per i nostri delitti, schiacciato per le nostre iniquità" (Is 53, 5). O mio Dio, e tutto questo per i nostri peccati! Come? per scellerati come me, Tu subisci un tale supplizio? Per me, reo di tanti peccati, Tu soffri dolori cosi eccessivi? Che cosa farò io, dunque, o mio Salvatore, per te, e per espiare i miei delitti? Ecco, anima mia, il modello della penitenza, da cui hanno appreso tutti i Santi a trattare il loro corpo e assoggettarlo allo spirito. Poiché mentre siamo in questa vita, l'anima nostra non ha nemico più grande della nostra carne. Questa, sempre ribelle, non vuol soffrire né freno, né giogo; segue senza ritegno le sue terrene inclinazioni che i sensi favoriscono; tende verso gli oggetti che desidera, con tanta violenza, che lo spirito ne è sovente oppresso, e gli dà essa sola più pena che tutti gli altri suoi nemici uniti insieme. Ecco, invece, ciò che hanno prodotto le grandi austerità praticate dai Cristiani dopo la venuta di Gesù Cristo, e sconosciute nei secoli anteriori: i cilizi, le catene di ferro, le discipline, l'applicazione continua a mortificare i sensi: e tutto ciò per timore di vedere, di ascoltare, di dire e di gustare qualche cosa che potesse contaminare la purità del loro cuore. Bisogna prevenire con la mortificazione del corpo la tentazione e la caduta. Lo stesso Apostolo Paolo diceva: "Tratto duramente il mio corpo e lo trascino in schiavitù" (I Cor 9, 27). Che se tutta la santità di Davide e tutta la sapienza di Salomone non hanno potuto impedire la loro caduta, poiché si lasciarono lusingare dai piaceri dei sensi, quale sarà la sorte di quelli, la cui vita si occupa tutta nel cercare ciò che può accontentare il proprio corpo? Appunto per espiare e porre argine a questo disordine così comune tra gli uomini, ha voluto il Salvatore che la sua carne innocente fosse sì crudelmente lacerata.<br>
ORAZIONE A GESU’ FLAGELLATO<br>
O Dio mio, Amor mio, Vita dell'anima mia, io sono qui colpito e penetrato dal dolore e dalla meraviglia, sì che non posso proferire parola, ma mi prostro ai tuoi sacri piedi, bacio questa terra bagnata dal tuo Sangue, piango qui i miei peccati, causa di sì aspri tormenti; qui confesso la mia miseria, qui aspetto la tua misericordia. Non uscirò da questo luogo, voglio rimanere qui immobile a mirare questo spettacolo. O Sangue preziosissimo e santissimo del mio Signore flagellato, io ti adoro. Non mi allontanerò mai da te, Signore, e rimarrò strettamente abbracciato ai tuoi piedi, finché non mi abbia lavato e purificato con questo prezioso balsamo, da cui solo aspetto la guarigione delle mie piaghe. Amen.<br>
Virtù - Penitenza. Fioretto - Mortifica i sensi del tuo corpo, strumento di peccato e causa dei dolori di Gesù, privando-ti di qualche cibo che più ti piace, o levandoti dal letto più presto del solito, o facendo un'ora di silenzio. Privati di qualche divertimento lecito. Pratica sopratutto la modestia, massime degli occhi. Non soddisfare quella curiosità che hai dei fatti altrui. Recita oggi il Rosario in ginocchio. Giaculatoria - O Maria, rifugio dei peccatori, in te ho fondato ogni mia speranza.<br>
PREGHIERE PRIMA DELLA COMUNIONE<br>
Ecco l'ora, o mio Gesù, nella quale la tua carne così pura e così innocente fu lacerata per me; aperte e squarciate le tue vene, e il tuo Sangue sparso per la mia salvezza. Questa è l'ora che il Corpo tuo santissimo venne solcato dai colpi crudeli, e più di tutto dai rei piaceri presi con questo corpo. Come senza fremito posso io mirarti così lacerato e pesto? Tu, Gesù mio, nella tua flagellazione hai voluto che il tuo Corpo fosse tutto pieno di piaghe e di aperture, affinché i tuoi figli vi potessero entrare, vi stabilissero la loro dimora, e vi trovassero un soavissimo nutrimento. Sii per sempre lodato, o mio Salvatore; gli Angeli, il cielo, la terra e le creature tutte ti benedicano in eterno. O mio Gesù, io non ho il coraggio d'imitare le penitenze dei tuoi servi; ma tu mi additi un espediente più dolce da quest'altare: il Sacramento del tuo Corpo e del tuo Sangue sarà per me la forza per vincere le tentazioni, per riparare i peccati della carne, e preservarmi dalle cadute. Con la Comunione e con la meditazione dei tuoi misteri Tu mi spingi all'aborrimento del peccato e alla confidenza in te, che hai voluto essere percosso così crudelmente, per amor mio: m'ispiri la viva idea della santità di Dio e della severità dei suoi giudizi, che su di te innocente rovescia il rigore della sua giustizia, solo perché hai la figura di peccatore; mi ravvivi la speranza, ricevendo in te il prezzo esuberante per pagare tutte le colpe e non cadere in disperazione. O Maria, o Madre afflittissima, Tu udisti i colpi della crudele flagellazione: Tu eri nel Pretorio quando la tempesta dei peccati degli uomini si scaricava sulle spalle innocenti di Gesù. Tu vedesti sparso quel Sangue che gli avevi donato: abbi pietà di me, che con i rei piaceri di questo corpo sono stato la causa dei flagelli di Gesù. Ottienimi la grazia di sentire vivamente i dolori di tuo Figlio, di odiare i miei peccati, e, in questo momento, di essere lavato col Sangue purissimo dell’Agnello di Dio che toglie i peccati dal mondo (Gv 1, 29). Io ho lacerato il tuo cuore, e io voglio sanano con l'unirmi al tuo Figlio in unione inseparabile d'amore. O Gerusalemme celeste, che continuamente sei bagnata dalle fonti del Salvatore, e che trai dalle sue Piaghe tutta la tua bellezza, fa cadere su questa sterile terra alcune gocce di queste acque deliziose, delle quali possiedi la sorgente. Ama, benedici, glorifica per me questo Dio di misericordia. Intervenite, o Anime beate, col vostro amore e con la luce di cui siete ripiene; rischiarate le tenebre di cui è ingombro il mio intelletto; investite con una scintilla delle vostre sacre fiamme l'agghiacciato mio cuore, affinché io arda un giorno con voi del fuoco stesso che vi consuma. Amen.<br>
(Si dice l'Orazione per chiedere a Gesù Cristo la grazia della quale si ha bisogno, e la Domanda alla Beatissima Vergine di Pompei. come sono a pag. 7).<br>
PREGHIERE DOPO LA COMUNIONE<br>
Davide dice: "Il passero trova la casa, e la rondine il nido dove porre i Suoi piccoli" (SaI 84, 4). E Tu stesso hai detto, o Signore, che "le volpi hanno le loro tane e gli uccelli del cielo i loro nidi" (Lc 9, 58). Ecco la casa che Tu hai preparato a st'anima mia, o dolcissimo Salvator mio: le tue Piaghe. In esse trova l'anima mia il cibo per ristorarsi, il rifugio al furore della giustizia divina, il ricovero dalla tempesta delle tentazioni, dalle tristezze della vita. O Cuore del mio cuore, o vita dell'anima mia! Pilato ti trova innocente; ma perché egli era crudele ed ingiu-sto, ti fa flagellare per contentare i tuoi nemici! Ancora con questo ha contentato te, che in tutta la tua vita hai desiderato vederti coperto di sangue e saziato di obbrobri. Questo sacro fuoco che arde nel tuo Cuore è insaziabile: vuol consumare tutto, e tutto te stesso ha immolato all'amor mio. Il sacrificio oggi è completo. Trentatré anni Tu hai consumato in stenti, in preghiere per me, in digiuni e fino in tentazioni; ora hai sacrificato la tua riputazione, il tuo onore, la tua dottrina, la tua santità, il tuo pudore, i tuoi amici: e non contento di darmi tutto il tuo Sangue, hai voluto finanche spogliarti della tua carne, che a brandelli vedo sparsa per terra nel Pretorio! Che farò io? È giusto che compia il sacrificio per te, o mio tesoro, o amor mio, o vita dell'anima mia. Ecco io mi offro tutto a te, o mio Gesù; permetti che io al posto tuo sia attaccato a questa colonna o che divida almeno con te le percosse che ricevi. Insieme con questo Sacrificio dell'Altare, con questa Comunione, ti offro l'anima mia e le sue potenze, il corpo mio e i suoi sensi. Non mi lamenterò più dei mali che mi accadono, ma li riceverò dalla tua mano. Fa' in me ciò che ti piacerà; castiga, correggi, purifica questa misera peccatrice anima mia: ma tienimi sempre stretto al tuo Cuore paterno, alle tue piaghe amorose. Fa' che io non ami e non gusti che la croce. E se la mia carne si ribella, raddoppia i tuoi colpi, finché non sarà interamente soggetta al tuo spirito. Nella lettera agli Ebrei mi hai detto, che il tuo sangue ha la forza di "purificare la nostra coscienza dalle opere morte per servire il Dio vivente" (Eb 9, 14). O Agnello divino, che cancelli i peccati del mondo, rivolgi gli occhi su questo lebbroso coperto tutto di ulceri, piagato da capo a piedi e pieno tutto di peccati e d'imperfezioni. Lavami in questo Sangue che scorre da tutto il tuo corpo. Tu dicesti a San Pietro: "Se non ti laverò, non avrai parte con me" (Gv 13, 8). Signore, ecco la mia testa, le mie mani, i miei desideri, la mia volontà, il mio intelletto, le mie opere, i miei pensieri, i miei affetti, i miei sensi interni ed esterni: lava tutto, poiché tutto è contaminato; purifica tutto, poiché tutto è corrotto; guarisci tutto, poiché tutto è infermo. Cambiami con la virtù del tuo Sangue prezioso, affinché possa unirmi a te, o purità infinita, e da per tutto possa servirti, o Agnello innocen-tissimo! poiché Tu sei al tempo stesso mio pastore, mia guida, mio nutrimento. Infiamma il mio cuore dell'amore divino, che è il fine ultimo della tua flagellazione, il compendio e la perfezione della Legge, il centro di tutto il paradiso, e l'ultimo termine dei miei sospiri, dei miei pianti, dei miei travagli in vita e in morte. Amen. (Seguono le Orazione Per domandare la grazia di cui si ha bisogno, e le altre Invocazioni e Preghiere per acquistare le Indulgenze, da pag 8 a pag. 9).<br>
GRAZIA DELLA VERGINE DEL ROSARIO DI POMPEI IN LECCE: Una strepitosa conversione<br>
   Il primo giorno dell'anno 1890, in cui la Vergine di Pompei doveva avere la massima esaltazione dal Pontefice del Rosario, Leone XIII, perché ne rendeva il culto universale nel mondo, nella gentile e pia città di Lecce avveniva un fatto di misericordia, il cui simigliante si legge nelle prime pagine della storia del Cristianesimo. Esso fu pubblicato ne IL RosARIO E LA NUOVA POMPEI nel quaderno VI, 1890. Nella vasta chiesa del Rosario di Lecce, essendo spettatrice una folla di signore, di avvocati, di studenti e di artisti, ond'è composto il popolo di quella colta cittadinanza, si presentava all'Altare pel Sacrificio divino un sacerdote il quale, dopo trent'anni di ignobile divorzio con la sua illibata Sposa, la Chiesa di Gesù Cristo, tra le lagrime di pentimento e una confessione pubblica delle sue colpe, offriva a Dio la prima volta, dopo sì lungo intervallo, la Vittima dell'espiazione e del perdono. Quel popolo colà gremito confuse le lagrime sue con le lagrime di quel pentito, il quale, novello Saulo, da persecutore di Cristo, era divenuto, per un insigne miracolo della pietosa Regina di Pompei, un vaso di elezione. Il nome di quel sacerdote, che rendeva al mondo novella testimonianza della potenza della Madre di Dio invocata sotto il titolo del Rosario di Pompei, era noto per la sua pubblica ritrattazione e per la pubblica sua confessione. Era il Rev. Pasquale Bortone. Il fatto straordinario è scritto dal venerando pastore di quella Diocesi, dall'Eccellentissimo Monsignor Salvatore Luigi Zola, Vescovo di Lecce: il quale, per sentimento di tenero affetto che portava alla nostra Regina della Valle del Vesuvio, si riputava avventurato di poter testimoniare al mondo un insigne prodigio da cotanta Vergine largito nella sua diletta città di Lecce, onde ritornava all'ovile una sua pecorella smarrita. Era l'anno 1860 e D. Pasquale Bortone, sacerdote della città di Lecce, preso dalla novità dei tempi, e allettato da giovanili passioni, volle scuotere il giogo soave del Signore. Dimentico della eccelsa dignità a cui Iddio lo aveva sublimato, nulla curando i vincoli indissolubili che lo legavano a Cristo e alla Chiesa, volle miseramente apostatare. Ed eccolo, novello figliuol prodigio, andar ramingo di qua e di là lungi dalla casa paterna, e portando sempre seco nell'animo il crudele rimorso che dì e notte lo straziava al ricordo del tradimento fatto al suo Dio. - Invano (egli diceva nella pubblica confessione) cercavo di distrarmi in passatempi e divertimenti: invano io cercavo la pace in quanto di lusinghiero e dilettevole potesse offrirmi il nuovo mio stato: i rimorsi erano sempre lì a straziarmi l'animo, e a cacciarmi il sonno dagli occhi. È superfluo dire come, dato il primo passo, egli precipitò poi di abisso in abisso; e però il Bortone, rotta la fede a Dio giurata nella Ordinazione, aggiunse traviamenti a traviamenti. Passò trent' anni in questa vita di peccato. Una sola cosa ritenne della sua vita giovanile: in tale stato miserabilissimo non si dimenticò di Maria. Notino bene quanti leggeranno questa relazione, la misericordia della eccelsa Signora! - Io pregavo sempre la Madonna, quantunque senza fiducia: - così scrive egli stesso. Nel 1888 il Bortone si ridusse in sua patria, Lecce, ma così male andato in salute, che faceva pietà. Dal certificato medico, che venne pubblicato nel detto Periodico, si rileva che l'infelice, per errori dietetici, soffriva disturbi gravi del sistema nervoso, paralisi incompleta di senso e di moto in quasi tutta la persona, per cui aveva un tremore continuo agli arti inferiori e superiori con indebolimento considerevole di forze. Aveva altresì disturbi intellettivi, poiché credeva che tutti gli volessero del male, diffidava quasi sempre di ogni persona e di ogni cosa. Senza salute, senza la grazia di Dio che infonde la pazienza e la rassegnazione nella infermità, Pasquale Bortone si dié in braccio alla disperazione, e per ben due volte tentò perfino di suicidarsi!... In tale stato venne trovato dal medico dottor Luigi Sellitto di Lecce, il quale, chiamato per curano, visto lo stato dell'infelice tanto grave, francamente dichiarò che disperava la guarigione di lui. - Lo curai per circa quattro mesi con nessun buon risultato - scriveva il medico nel suo attestato. Anzi la paralisi invadendo le braccia e le mani, lo ridusse a tale, da non poter apporre la propria firma al certificato della pensione che doveva riscuotere ogni mese. Lo sciagurato per sua buona ventura era stato accolto nella famiglia di un suo nipote, avvocato del Foro leccese, Sig. Nicola Bortone. Questi, che ad una soda pietà congiunge lo zelo apostolico pei Santuario di Pompei e una tenera devozione alla SS. Vergine invocata sotto tale portentoso titolo, da più tempo si era rivolto a questo Santuario per raccomandazioni di preghiere a tutta la Confraternita, e massime alle Orfanelle della Madonna di Pompei. Giunse la solennità del Rosario del 1889, ed egli vi si apparecchiò con la Novena alla Vergine del Rosario di Pompei per ottenere la grazia nei casi più disperati. E per fare maggior violenza al Cuore della clemente nostra Regina, univa le preghiere che si facevano in sua casa con le preghiere che si facevano dalle Orfanelle in questo Santuario. L'effetto di tanta fede e di tante preghiere fu che la Beata Vergine non abbandonò mai quell'anima, tuttoché traviata. Pasquale Bortone, lacerato dai rimorsi, provò pure qualche volta di rinconduarsi con Dio con la sacramentale confessione; ma quando gli si ingiungeva di fare pubblica ritrattazione in riparazione dei pubblici scandali, rifuggiva tenace-mente restio, e dava anche in escandescenze ed in furie. Egli era iscritto alla Massoneria. Così durarono le cose sino alla scorcio di Novembre 1889. Era il 29 di quel mese, in cui tutti i fedeli rivolgono il loro animo affettuoso alla Vergine Immacolata, intraprendendo la Novena di apparecchio alla sua festa degli 8 Dicembre. La famiglia dell'Avv. Bortone si fa coraggio di proporre all'infermo di incominciare tutti insieme una Novena alla prodigiosa Vergine di Pompei, perché potesse ottenere almeno un lenimento a tante corporali sofferenze, e conseguire almeno il beneficio del sonno. L'infermo acconsente; e incomincia anche egli insieme coi suoi nipoti, la Novena alla Vergine di Pompei secondo il metodo del libretto in uso in questo Santuario. Il primo triduo è compiuto. Era la notte sopra la Domenica, primo giorno di Dicembre, quando il Bortone vede in sogno, ma distintamente, la Beatissima Vergine tal quale si venera in Pompei, che gli dice: - Confessati e riconciliati con Dio, che sei ancora in tempo di farlo. Si desta egli con una certa impressione che sul principio gli dà a pensare; ma poi finisce col non dare altra importanza alla visione, che quella che merita un sogno, e quindi non ne parla, e non ne fa conto alcuno. La notte seguente ecco di nuova la stessa Beata Vergine che con più pressanti parole lo anima alla totale riconciliazione con Dio, e lo assicura che trionferà. - Fa' presto, - ripiglia la Madonna, - chiama il Confessore, confessati, ed avrai il trionfo. Nel giorno della mia festa ti dovrai comunicare. Si desta il Bortone tutto mutato in altro. E la benedetta Regina che suole largheggiare non solo in grazie spirituali, ma anche largisce benefizi temporali pei fine di richiamare le anime perdute al Cuore di suo Figlio, con la salute dell'anima gli ha ridonata anche quella del corpo. La paralisi è sparita di repente da quella persona estenuata e stanca. Quell'infermo, divenuto insopportabile a se stesso, tanto che era condotto sino al suicidio, si leva diletto sano!... Gli tardava di vedere la luce. Fatto appena giorno, manda per il Parroco di Santa Maria della Porta, Rev. D. Giuseppe Caprioli, con lagrime narra quanto ha fatto la Vergine per lui, chiede un foglio di carta; e quello stesso Bortone che, come consta da atto notarile, non poteva segnare né anco la propria firma, scrive con pugno fermo la sua ritrattazione e la rimette al suo Vescovo. Ecco la sua testuale dichiarazione: «Io qui sottoscritto Sacerdote Pasquale Bortone, preso dalla grazia di Dio, e per il patrocinio di Maria SS. di Pompei, mi ritratto di tutto ciò che ho potuto dire, o fare contro di Dio, della Chiesa e degli obblighi del mio stato. Prego Iddio e Maria Santissima aiutarmi sempre, onde con una buona vita possa riparare lo scandalo dato, e morire in seno della Chiesa Cattolica». «Lecce, il 3 Dicembre 1889». BORTONE PASQUALE, Sacerdote<br>
La notte dormi placidamente. Era la prima volta, dopo trent'anni di rimorsi che gustava la dolcezza del riposo di una coscienza riabilitata dalla grazia divina. Pochi giorni dopo scrisse anche di proprio pugno una relazione della grazia miracolosa avuta dalla Vergine. La conversione fu completa; e quegli che prima per rispetto umano non solo non voleva far pubblica ritrattazione, ma raccomandava al Parroco Caprioli, che quando lo visitava, non si lasciasse vedere da altri nello entrare in casa sua, pubblicata appena la ritrattazione, comprò varie copie del Periodico leccese il VESSILLO DELLA VERITÀ che la pubblicava, per mandarle in quei luoghi, dov'egli aveva dato scandalo vivendo da secolare, laddove era Sacerdote. Adempito finalmente a quanto in simili oc-correnze prescrive la Chiesa, l'Ecc.mo Vescovo di Lecce, Mons. Zola, poté riabilitarlo al ministero sacerdotale. Innanzi altro Io fece ritirare per alquanti giorni per un corso di spirituali esercizi. Quindi lo ammise alla celebrazione del divino Sacrificio. Venne ordinata a ciò una giornata solenne, il Capodanno del 1890. La chiesa scelta alla tenera funzione fu quella vasta del SS. Rosario di Lecce. La novella del fatto e dell'avvenimento al tutto nuovo che andrebbe a compiersi, trasse a quel tempio innumerevole popolo non solo di artisti e di operai che formano la cittadinanza di Lecce, ma ancora l'aristocrazia e la gioventu studiosa e le più nobili celebrità del foro. Ed in quel giorno solennissimo il Sacerdote D. Pasquale Bortone, riconciliato con Dio e con la Chiesa, celebrò, dopo quasi trent'anni d'interruzione, il Santo Sacrificio. Egli nel mattino di Martedi, tre di Dicembre, nell'impeto del fervore della sua recente conversione aveva significato essere sua determinazione, a riparare il pubblico scandalo, di volersi confessare in pubblica piazza. Il prudente Vescovo approvò la disposizione di quella volontà mutata da mano onnipotente, ma invece della piazza assegnò la Chiesa. Ed il Rev. Bortone, compiuto il Sacro Mistero, volle egli stesso di propria bocca narrare al numerosissimo uditorio i prodigi di Maria del Rosario di Pompei, che lo aveva convertito e guarito, chiedendo a tutti perdono degli scandali dati. Quanti erano in chiesa non seppero trattenere le lacrime per la commozione; riconoscevano tutti in quell'uomo un por-tento della Misericordia di Maria. E così ne uscivano da quel tempio lodando e benedicendo la potenza di quella Signora, che oggi a pro dei peccatori ha aperto una novella fonte di grazie dal suo Trono di Pompei. lì convertito si ritirò dal mondo, si rinchiuse nel Santuario di Lecce, ed attese a riparare con una vita veramente penitente gli scandali dati. Oggi con questo fatto meraviglioso e straordinario si apre alla mente degli uomini un lembo dell'arcana cortina che copre il mistero divino involgente il Santuario di Pompei. Oggi i disegni di Dio su questa novella Arca di Salute incominciano a manifestarsi agli uomini di buona volontà con un chiarore luminoso, che quasi non è più fede. Perché dunque di così singolare amore ha privilegiato Dio i secolari e i peccatori in Pompei? Oggi, o fratelli, poi che avete letto il novissimo trionfo della Regina delle vittorie, voi stessi risponderete: - Che Iddio sceglieva nel suo tempio di Pompei secolari e peccatori per convertirli e salvarli per mezzo della Madre sua, e dopo di essi, una lunga schiera di altri peccatori sarebbe convertita in novelli schiavi fedeli alla Regina del Cielo, ed in novelli banditori delle sue inaudite misericordie. Ecco dunque rimosso un lembo del mistero: il tempio di Pompei, fatto da peccatori, è destinato da Dio alla confessione dei peccatori. <br>
IN PALERMO: Suor Silvia Manzella è prodigiosamente liberata dalla tisi per la devozione dei Quindici Sabati<br>
Il 3 Gennaio del 1906 fui colta da febbre accompagnata da sudori, tosse, dolori alle spalle e al petto, e che dava a presagire qualcosa  di grave, specie per una costituzione così gracile, come la mia. Si volle fare analizzare lo sputo, e dall'analisi risultò che vi erano molti bacilli di Koch. Intanto la malattia faceva il suo corso, le consorelle mi esortavano a pregare la Vergine di Pompei per ottenere la guarigione. Incominciai allora i Quindici Sabati: le mie allieve pregavano anch'esse con fede vivissima e grande fervore. Si domandava una grazia straordinaria, un vero prodigio; ma ha forse limiti la misericordiosa potenza di Maria? In questo tempo la febbre andava cessando, la tosse diminuiva a poco a poco, l'espettorazione spariva del tutto. Al termine dei Quindici Sabati si mandò nuovamente l'espettorato al gabinetto chimico, e il risultato fu migliore perché vi si trovarono rarissimi bacilli. Si ricominciarono i Quindici Sabati, compiti i quali, la mia buona Superiora volle che fosse ancora per una terza volta analizzato lo sputo. Ed oh, consolante stupore! il certificato questa volta fu completamente negativo. Per maggior sicurezza si richiese anche l'esame al gabinetto dell'Ospedale; si ebbe lo stesso responso del tutto negativo. La prima Domenica di Ottobre, festa del Santissimo Rosario, completamente risanata, potei riunirmi alle consorelle e alle alunne per ringraziare, nella cappella, la benedetta Vergine del Rosario di Pompei. Ed ora non soffro più nulla; ho superato un inverno rigidissimo in perfetta salute e così rifatta da recare stupore a chi mi vede. Ne siano rese fervide, infinite grazie alla gloriosa Madre delle Misericordie e Regina delle Vittorie! Palermo, 23 Gennaio 1909. SUOR SILVIA MANZELLA Serva dei poveri (Da IL ROSARIO E LA NUOVA POMPEI, Anno XX VII).<br>
IN SIENA: Suor Maria Caterina Prunetti, benedettina, ottiene la guarigione per la devozione dei Quindici Sabati e la recita del S. Rosario<br>
A maggior gloria di Dio e della celeste Regina Le invio la narrazione della portentosa guarigione ottenuta, accludendo l'attestato medico dal quale rileverà la grave malattia di cui ero affetta. Perduta ogni speranza di guarigione, abbandonata dai medici e rassegnata alla divina volontà, nella giovane età di ventotto anni, avevo fatto già il sacrificio della vita. Nondimeno incominciai i Quindici Sabati alla SS. Vergine del Rosario di Pompei. Il sei Agosto mi sentii spinta con maggiore fede a rivolgermi alla potente Regina: - Cara mamma, le dissi, S. Stanislao in occasione della gloriosa vostra Assunzione vi supplicò di venire in Paradiso a celebrare questa solennità, e fu da Voi esaudito; io non ardisco per la mia indegnità chiedervi tanto, ma, se è conforme alla vostra santa volontà e a quella di Gesù, vi chiedo la grazia della salute per poter servire alla Comunità Religiosa della quale fo parte. In quello stesso momento, io non so esprimere ciò che passò in me. Una voce celeste parlò al mio povero cuore e sentii dirmi: - Ti voglio guarire! Tu poi corrispondi alla grazia! Il miracolo era già avvenuto! I miei occhi versavano lagrime di gioia... In quello stesso giorno, potei assistere alle Ore Canoniche e prender parte alla mensa comune; dopo pochi giorni ripresi gli esercizi comuni, lasciati da ben cinque anni. In una parola, grazie alla celeste Benefattrice, sono completamente guarita. Tutte le mie consorelle non cessano di applaudire al miracolo. A me altro non resta se non di corrispondere alla grazia ricevuta. Siena - Monastero della Madonna presso il Regio N. 2, 4 Dicembre 1904. SUOR MARIA CATERINA PRUNETTI Benedettina IN LAUREANA: Grazia all 'Avv. Francesco Carlizzi nell'ultimo dei Quindici Sabati precedenti la festa degli 8 Maggio<br>
«Con l'animo pieno di gioia e di profonda commozione partecipo una grazia grande che la SS. Vergine di Pompei concesse alla mia figliuola Maria nel Maggio dello scorso anno 1903. La mia bambina Maria, di anni sei, da parecchio tempo era pallida, e dimagriva di giorno in giorno. Noi di famiglia, come anche il medico, non sapevamo spiegarci il suo deperimento. Un male latente vi doveva essere, ma quale?... Non riuscivamo a comprenderlo. Senonché un giorno la ragazza accusò un dolore al ginocchio sinistro, che non le permetteva di camminare. Subito la facemmo visitare dal medico, ma questi ci dette la dolorosissima, anzi straziante sorpresa: trattasi cioè di un tumore freddo d'indole maligna!... Incominciammo a prestare alla fanciulla tutte le cure possibili, ma invano!... Il gonfiore con nostro spavento andava aumentando, e la bambina nel letto non poteva più muoversi!... Allora ricorremmo alla nostra Madre SS. di Pompei!... Era la sera del Venerdì che precedeva l'ultimo dei Quindici Sabati in preparazione alla festa della Vergine di Pompei degli 8 Maggio. Perduta ogni speranza nella scienza, non vedevo brillare nell'animo mio se non il nome santissimo della Vergine di Pompei, e in uno slancio di fede, facendo l'ultima medicatura della giornata alla bambina, misi sul ginocchio ammalato un bigliettino, ove è stampata la scritta - V. R. Pompei o. p. n. - Poi rifasciai il ginocchio, e, raccomandandomi alla potente Regina per ottenere la sospirata grazia nel giorno seguente, ultimo dei suoi Sabati, esclamai con viva fede: - Voi sola, Madre mia, potete guarire la mia creatura, la mia piccola, ma infelice creatura! Esaltato dalla mia fede e da un interno presentimento di grazia, la mattina del Sabato non vedevo il momento di fare alla fanciulla la medicatura. Oh prodigio! Nello sfasciarla mi accorgo subito che il gonfiore non esisteva più. Comincio a gridare: - Miracolo! Miracolo! Accorrono tutti di famiglia, e poco dopo giunge il medico curante, il quale non trova più gonfiore, né indurimento, né alcuna traccia del male sofferto. Di fallo la bambina, che da circa due mesi giaceva in letto e non poteva poggiare il piedi-no per terra, si alzò e poté camminare, correre e saltare con le sorelline sue, senza accusare più alcuna sofferenza:... Laureana, 14 Agosto 1904. Avv. FRANCESCO CARUZZI» (Da IL ROSARIO E LA NUOVA POMPEI, Anno XXIII).
</p>
</div>
<div>
<h5>OTTAVO SABATO</h5>
<p>
TERZO MISTERO DOLOROSO: GESÙ CORONATO DI SPINE (Mt 27; Mc 15; Gv 19)<br>
Meditazione: I. Considera, anima mia, come i carnefici, stanchi di battere il Salvatore, lo staccano dalla colonna tutto bagnato di sangue. Mira il tuo Gesù ferocemente lacerato, fatto di tutto il corpo una piaga, andare attorno a cercare le sue vesti, che i soldati per rabbia e per malizia avevano nello spogliarlo gettate qua e là. È costretto ad attraversare tutto il Pretorio e soffrire, passando, le beffe e le insolenze di quegl'indegni che aggiungevano l'insulto alla crudeltà. Egli sopporta i loro oltraggi, come aveva sopportato i loro colpi, con una dolcezza, modestia e pazienza invincibile; e, avendo infine trovato i suoi abiti, se ne rivestì. Benché fosse in uno stato da muovere a compassione i cuori più duri, non furono però inteneriti quei lupi spietati: anzi per tormentarlo di nuovo, inventarono un genere di supplizio, che era fin allora sconosciuto, e che mai più si è riprodotto anche nei martini più barbari. Ecco l'effetto che produce il peccato nell'anima, la quale lo commette con sfrontatezza e con piacere. Un peccato commesso lascia dopo di sé il desiderio di commetterne altri. Anche quando uno è stanco nel peccato, non però ne resta sazio; e benché ne sia perduto il potere, si conserva la volontà di peccare. Una delle più grandi illusioni dei peccatori è di credere che si libereranno dalla tentazione col soddisfarla. Il commettere il peccato non fa che aumentare in noi l'inclinazione che ci porta ad esso, perché, secondo l'osservazione di San Gregorio (XXV Morai. 12), il peccato, che non è distrutto dalla penitenza, ci trascina col suo peso a un altro peccato. L'anima, che, peccando perde la grazia di Dio, perde anche la forza di resistere alle occasioni del peccato; ed il corpo è meno capace di essere frenato nelle sue passioni, da che ha gustato il piacere di seguirle. Quindi quei manigoldi giungono a perdere ogni sentimento di umanità. I Giudei avevano accusato Gesù Cristo di aver voluto farsi e dirsi re dei Giudei. Ora, battutolo e resolo infame, lo espongono, come re da burla, ai fischi del popolo. Entra tu pure, anima mia, in questo cortile del Pretorio: unisciti a Maria, che, fedele compagna dei dolori e delle ignominie di Gesù, si trova anch'ella qui in mezzo a questa plebe furibonda, e ne ode le grida e le bestemmie. Domandale la grazia di comprendere questo profondo mistero e di profittarne, e addolcisci in parte il suo dolore. Tolgono dunque a Gesù nuovamente i suoi abiti già attaccati alle piaghe recenti avute dalla flagellazione; il suo sangue comincia di nuovo a scorrere da tutte le parti. Le coprono di un lacero manto color di porpora, formano una corona tessuta di lunghe spine armate di punte dure e acutissime, e gliela pongono sul capo: e, affinché non gli cada, gliela conficcano a furia di colpi di bastone. Le spine penetrano da ogni parte, per la fronte e per le tempia, e il sangue si spande per la faccia, per il collo, per la persona; quelle spine gli cagionano dolori sì acuti, che gli avrebbero dato la morte, se la virtù divina non lo avesse sostenuto sino alla croce. Ora questi dolori durarono fin quando Egli non mori. Oh che pena! Se una spina sola si ficcasse a qualcuno nel capo, di che animo sarebbe egli mai? E certamente, come afferma Sant'Anselmo, il venerabile capo di Cristo, il più bello e il più delicato tra gli uomini, fu trafitto da mille punture. Egli veramente ci ha amato e "si e caricato delle nostre sofferenze, si è addossato i nostri dolori" (Is 53,4). <br>
   Il. Se mai hai sofferto mali violenti di capo, fermati per un momento a considerare quanto sensibile fu questa pena al tuo Salvatore tra le altre che tollerava. Il solo pensiero fa inorridire! E, ciò che avrebbe fatto compassione, ciò che non si sarebbe mai potuto vedere senza orrore nei più vili animali, non servi ad altro, che ad eccitare le risa insolenti e gl'insulti crudeli di quei barbari cuori. Gesù si lascia condurre, spogliare, coronare, come volevano, senza dire una parola, senza fare la minima resistenza, con una pazienza sovrumana; chiudendo gli occhi per l'estremo dolore, tutto offre all' Eterno Padre. Anche qui si adempie la parola del Profeta Isaia: "Ho presentato la guancia a coloro che mi strappavano la barba; e non ho sottratto la faccia agli insulti e agli sputi" (Is 50, 6). Gesù qui non aveva gli occhi bendati come in casa di Caifa: qui vedeva gli ossequi insultanti che gli si rendevano, vedeva i colpi che gli si preparavano. Tutto soffriva in profondo silenzio, con inalterabile pazienza. "Spogliatolo, gli misero addosso un manto scarlatto e, intrecciata una corona di spine, gliela posero sul capo, con una canna nella destra; poi mentre gli si inginocchiavano davanti, lo schernivano: «Salve, re dei Giudei!» E sputandogli addosso, gli tolsero di mano la canna e lo percuotevano sul capo" (Mt 27, 28-30). E perché Cristo sopportava con grandissima pazienza tutte queste cose, si lasciavano trasportare a tanto furore. Oh, me superba e vile anima peccatrice, considera quanto siano enormi i tuoi peccati, espiati con tanta severa correzione e con tale castigo dell'Eterno Padre! Gesù univa le sue lacrime col suo sangue, che spargeva per te. Così espiava le delicatezze deL tuo corpo, i piaceri della rea carne, il lusso dei tuoi abiti, la vanità che ne ricavi, e l'orgoglio che essi ti ispirano. Così espiava quel desiderio di dominare che si trova in tutti i cuori. Così espiava tutti i peccati che si concepiscono e si mantengono nelle nostre teste prevaricatrici, nella memoria, nella immaginazione, nello spirito. Così il tuo Salvatore amoroso espiava le cure idolatre che si prendono tante persone mondane per ornare la loro testa orgogliosa e peccatrice, vaghe di esporla al pubblico sguardo, e con esse trarsi dietro adoratori, quando non è che polvere. Ci meritava la grazia della pazienza e della mortificazione, la grazia del disprezzo del mondo, delle sue vanità e di tutta la sua gloria. Ci meritava la grazia dell'umiltà, della dolcezza e della pazienza. Anima mia, nelle tentazioni, nei progetti di fortuna, di ambizione, di vendetta, nei pensieri o nelle immaginazioni impure, pensa a Gesù coronato di spine. E quando soffri tu nel capo, pensa ai peccati che hai commesso; e, per espiarli, unisci il poco che soffri, al molto che Gesù Cristo medesimo ha sofferto per te. Oh, mio Salvatore, quanta parte ho io mai avuto a queste pene che hai sostenute nel Pretorio! Son io che ti ho messo cotesta corona di spine, che ti ho salutato per derisione, che ti ho sputato in volto, che ti ho percosso il capo, che ne ho fatto scorrere il sangue, e che ti ho cagionato sì crudeli dolori. E con quale gratitudine ti rispondo io mai?<br>
   III. “Allora Gesù uscì portando la corona di spine e il mantello di porpora. E Pilato disse loro: «Ecco l'uomo!» Al vederlo i sommi sacerdoti e le guardie gridarono: «Crocifiggilo, crocifiggilo» (Gv 19, 5-6). O mio divin Gesù, io non ti voglio più crocifiggere. Io ti adoro come mio vero Re, ti riconosco mio sovrano Signore in mezzo a tutte queste piaghe, in mezzo a questi obbrobri dei quali hai voluto essere coperto per rivestire me di gloria. Il sangue che scorre da tutto il tuo corpo, non bastava, o Salvatore mio, senza spargere ancora quello del tuo capo? La testa è la parte dove si distinguono gli uomini, dove si trovano i lineamenti della persona, dove si riuniscono tutti i sensi e gli organi della vita, dove si palesa la bellezza, dove appaiono la gioia e la malinconia, la sanità e la malattia, e tutti insieme i sentimenti dell'anima. Questa parte appunto, o Signore, è quella che hai lasciato ferire dalle spine e bagnare dal sangue. E con tali contrassegni riconoscerò te, o amabile Sposo dell'anima mia, "il più bello tra i figli dell' uomo" (Sal 44, 3). E questo è il volto per cui sospirano gli Angeli e che formava la delizia di Giuseppe e di Maria tua Madre, divenuta ora l'afflittissima tra le donne? Adoro, o Dio del mio cuore, adoro l'amore ineffabile che ti ha ridotto in questo stato, e grazie infinite ti rendo di tante misericordie. Miserabile che sono! Questo ancora non basta per farmi amare la croce, le ingiurie, gli obbrobri e tutto ciò che mi rende simile a te, o Dio dell'anima mia? Quando sopravvengono patimenti, io ne sono atterrito; quando durano, ne resto abbattuto; quando me ne vedo libero, ne godo. Quando distruggerai Tu, o mio Dio, la debolezza della mia carne con la forza del tuo amore? Tutti i miei pensieri vanno a terminare alla comodità del mio corpo, alle dolcezze di questa vita, alla vana stima che ho di me stesso, al piacere che prendo dalle lodi degli uomini. Dimentico allora quanto sono miserabile e spregevole agli occhi tuoi. Quando odierò me stesso sino a quel segno che merito? Tu sei coronato di spine, ed io fuggo tutto ciò che mi dà la minima pena! O Madre SS. di Dio, imitatrice perfetta del Salvatore, come sei oppressa dal cordoglio! Se Tuo Figlio innocente è coronato di spine, che diverrò io che sono tutto orgoglio e delicatezza? Assistimi, o Rifugio dei peccatori, a imitare i suoi esempi; ottienimi la volontà e la forza di sopportare tutte le pene con le quali piacerà a Lui di affliggermi, poiché so che io non posso essere tuo senza croce e senza spine. Angelo mio custode, e voi Angeli della pace, che vedeste il mio Salvatore così sfigurato e sanguinante, e che chiaramente vedete il prezzo delle spine del mio Signore, abbiate pietà di un'anima peccatrice e miserabile, che cerca nel luogo di esilio ciò che si trova solo nella patria, mentre, per essere coronata con voi di gloria in Cielo, è necessario che sia coronata di spine in terra! Amen.<br>
   Virtù - Pazienza. Fioretto - Sopporta, senza contraddire, i temperamenti difficili delle persone di tua famiglia, che non mancano mai, essendo questi temperamenti necessari per l'esercizio della virtù. Soffri le aridità e le noie dello spirito, le malinconie e le tentazioni e anche le infermità, senza lamentarti, e senza andare da questo o da quello per narrarle o riscuotere compassione. Sostieni anche le calunnie e gli altrui disprezzi senza adirarti, e così avrai trovato la tua pace. Giaculatoria - O Maria, vita e speranza mia, che sarebbe di me se Tu mi abbandonassi?<br>
PREGHIERE PRIMA DELLA COMUNIONE<br>
Anima mia, ora che stai per vedere il Sacerdote con la sacra Ostia in mano, che ti dirà: "Ecco l'Agnello di Dio, che toglie i peccati del mondo", ravviva la fede e pensa che vedi sotto le specie sacramentali il tuo Gesù coperto da piaghe, coronato di spine, con la veste di porpora, mostrato al popolo da Pilato, che dice: Ecce Homo: Ecco l'Uomo. Senti queste stesse parole, che a te ripete in questo momento l'Etemo Padre: Figlia, ecco l'Uomo che è il Figlio mio, a me uguale, ed ora fatto fratello tuo e simile a te, e ti ama di amore infinito. Egli è il mio Figlio prediletto; io te lo dono nello stato in cui lo miri. Che posso fare di più per te? Ricevilo, ascoltalo, amalo, e procura d'imitarlo. Io ti do in Lui i beni che posseggo, un rimedio a tutti i tuoi mali, un sollievo in tutte le tue pene, una consolazione in tutte le tue tristezze, il mediatore per tutte le domande. Che cosa ti renderò, Eterno Padre, per questa infinita carità? So che per tutti questi beni Tu non domandi che me. Chi dunque sono io, Signore, per meritare i tuoi sguardi e le tue grazie dopo tante ingratitudini? Io ti offro il tuo medesimo Figlio, questo Uomo di dolori: Ecco l'Uomo. Te l'offro con tutto il Sangue, con tutti i suoi tormenti, con tutti i suoi meriti, e mi consacro per sempre a te con Lui e in Lui. Tu, o Gesù mio, così ridotto, che dici a quest'anima miserabile, che ora è afflitta di averti oltraggiato? Io sento che mi rispondi da quest'Ostia: anima peccatrice, ecco l'Uomo. Ecco, io sono quest'Uomo che tu cerchi, mediatore tra Dio e te, Salvatore tuo, amante infinito della anima tua: dove vai tu quando mi fuggi? che cerchi quando non cerchi me? che ami quando non ami me? qual padre, qual fratello troverai come me? Ecco l'Uomo: mirami, e chiedimi ciò che brami. Dà pure alle tue brame tutta la estensione che vorrai, perché io per te son coperto di piaghe e bagnato di lacrime. Tutti questi tormenti sono per te: il mio Sangue, la mia persona, la mia vita, i miei meriti, sono tuoi. "Venite a me, voi tutti che siete affaticati e oppressi, e io vi ristorerò" (Mt 11, 28). Entrate nel mio Cuore per queste piaghe, traetene i beni che vi troverete; venite a me, e io vi conforterò, vi amerò, vi colmerò di tutte le delizie dell'amor mio. Ed io, Signore, che posso risponderti? Mi prostro ai tuoi piedi, ti adoro, ti ringrazio, ti lodo, ti confesso tutte le mie miserie, e ti ripeterò cento volte: Ecco l'Uomo. Ecco quest'anima disgraziata che ti sta dinanzi, che tante volte ti ha percosso e sputato in viso. Le mie mani, o Signore, con l'operar l'iniquità ti hanno conficcato queste spine. Ma tutte le miserie non possono togliere la fiducia che ho nelle tue misericordie. Come potrò diffidar di coteste viscere di carità? Posso io mancare di speranza in te, o mio Dio, vedendo quello che soffri per me? Ecco l'Uomo, per il quale Tu ti sei fatto Uomo. Ti scongiuro per questo amore, o Dio del cuor mio, di perdonarmi le colpe passate, di cambiarmi, di trasformarmi tutto in te. Se cerchi l'umiliazione in me, ne troverai in abbondanza; se vuoi salvare i peccatori, vieni dunque in quest'anima, e salvala. Io vengo a te, Madre di misericordia, e Tu presentami al tuo Figlio, che dalle tue mani voglio ricevere, quest'oggi, affinché, il suo Cuore amareggiato abbia un conforto nel tuo amore e nel mio dolore. San Giuseppe, Padre mio, assistimi. Angeli del Signore, pregate per me. (Si dice l'Orazione per chiedere a Gesù Cristo la grazia della quale si ha bisogno, e la Domanda alla Beatissima Vergine di Pompei, come sono a pag. 7).<br>
PREGHIERE DOPO  LA COMUNIONE <br>
Ti adoro nel mio cuore, o bellezza celeste, o vero Re del cielo e della terra. Io ti amo e ti abbraccio. Non dirò con Giacobbe: Io non ti lascerò, finché non mi abbia benedetto; ma ripeterò: Io stringo il mio Sposo, e non lo lascerò mai più. Quando vedrò il fuo bel volto, o luce degli occhi miei, o mio amore, o mia gioia? Quante miserie trovi in me da distruggere, o misericordia infinita! O mio Dio e mio Re, Tu ti sei esposto così alla vista dei tuoi amici e dei tuoi nemici con le mani legate, coperto di ignominie e di piaghe e coronato di spine, solo per accendere le anime dell'amor tuo. Esegui dunque su di me i tuoi disegni, o mia Speranza e mia Vita, rapisci l'anima mia. Quanto più ella èmisera e attaccata alla terra, tanto più farai risaltare in essa la forza dell'amor tuo. O Signore, questa tua corona sarà cambiata in una corona di maestà e di gloria quando verrai a giudicare il mondo. Come tremeranno allora i tuoi nemici! Che diranno allora essi? Che diranno allora quelli che ti oltraggiano tutti i giorni? Come resteranno esterrefatti! Sarebbe ancora possibile che io sia nel numero dei riprovati?... Avrò io a temere della tua presenza, e poi bestemmiarti in eterno?... Oh, no, no, mio Salvatore, mio Dio: oggi è tempo che Tu mi giudichi, non allora; in questo momento, che io ti tengo stretto nel mio cuore, unico bene, mio amore, mia vita. Ora giudicami, che ti vedo coronato di spine. Qui bruciami, dirò con Agostino; qui fammi soffrire qui non per-donarmi, affinché mi perdoni in eterno. O Gesù afflitto, disprezzato, straziato, io mi getto ai tuoi piedi, e voglio essere tutto tuo. Apri su di me gli occhi della tua misericordia. Compi ora l'opera tua, o Cuore di Gesù coronato di spine; trapassa da parte a parte questo mio cuore con le tue spine sanguinanti e ardenti di amore, trafiggilo con queste punte per accenderlo del loro fuoco; pungi il suo intimo orgoglio e respingi da esso ogni sensualità. Io ti offro l'anima mia, il mio corpo, le mie forze, il mio onore, la mia vita e tutto ciò che ho da te ricevuto! Ti offro ancora i miei peccati, le mie miserie e le mie necessità. Fa' sopra di me quello che ti domandano le piaghe onde sei coperto, poiché io sono così miserabile e così cieco, che non conosco neppure ciò che mi conviene, né ciò che debbo chiederti. Dl dunque Tu stesso, Gesù dolce, all'anima mia quanto mi ami, quel che hai fatto, e ciò che hai meritato per me. La sola cosa che io posso fare è di offrirmi a te, d'abbandonarmi in te, o mio Dio, o mio Salvatore, o mia vita! O Maria, un dì benedetta fra le dorme, ed ora la più desolata tra le madri, Tu con gli occhi tuoi mirasti il tuo Unigenito lacerato da piaghe, coronato di spine, col viso sfigurato per il sangue! Chi può misurare l'acerbità di un tale dolore? Dove ravvisi più la bellezza di quel volto, che rinfrancava l'animo tuo nei travagli della vita? Questo è quel Gesù, frutto del tuo castissimo seno, che bambino nutristi; dalle cui labbra traesti con teneri baci le dolcezze del paradiso; che palpitante sottraesti alle insidie del crudele Erode; che adulto con te divise le fatiche e i travagli dell'anima; e che ora non ha più l'aspetto d'uomo, ma dal capo ai piedi è come una piaga, come un lebbroso, ed è fatto l'abiezione della plebe. O Madre mia amareggiata per i miei peccati, io voglio aver parte al tuo gran dolore oggi facendomi compagno della tua pena, pregandoti di scolpirla nel mio cuore, unendomi con più forte amore al tuo prediletto Figlio, che ho ricevuto in questa Comunione. Offrigli insieme col tuo Cuore il mio cuore addolorato, e digli quelle parole ineffabili di amore che io non so dire. Fa' che io diventi un uomo nuovo, e sia nel numero dei tuoi veri figli e devoti. Angelo mio custode, glorioso 5. Giuseppe, santo del mio nome, eccelso principe del paradiso S. Michele, santi eletti Spiriti del cielo, che adorate perpetuamente in questo altare Gesù in Sacramento, e voi tutte, anime beate del cielo, debitrici al Sangue e alle spine di Gesù della gloria che lassù godete, pietà di me. Pregate per questa miserabile anima mia, che esule dalla patria, è sprovvista di ogni bene: ottenetele il vero amor di Dio, la pazienza in tutte le pene, la perseveranza finale. Amen<br>
(Seguono le Orazioni per domandare la grazia di cui si ha bisogno, e le altre Invocazioni e Preghiere per acquistar le Indulgenze, da pag. 8 a pag. 9).<br>
GRAZIA DELLA VERGINE DEL ROSARIO DI POMPEI<br>
IN NAPOLI: Nella casa delle Suore del Buon Pastore a Posillipo<br>
È il giorno 10 Aprile del 1890, e un crudele morbo mi piglia alle gambe, sì che dopo due giorni perdei l'uso delle gambe, per modo da non potere più camminare. Quando mi solleva-vano a braccia, io rimaneva tutta curva, e non sentivo più il tatto del piede. Non potevo stare nè in piedi, nè a letto. Due persone mi pigliava no sotto le braccia, ed io mi abbandonavo senza forza al loro sostegno. I medici sospettano di paralisi, e dopo molte cure esterne ed interne non riescono a capo di nulla. il male aumenta assai, ed io mi sento morire. Non c'è più rimedio! Una sclerosi del midollo spinale mi porta inevitabilmente alla tomba. Furono fatte molte preghiere, e a vari Santi. Ci rivolgemmo a 5. Giuseppe, alla nostra Madre Generale, fondatrice delle Suore del Buon Pastore, la Venerabile Pellettier, a Maria Rosa Carafa, e finalmente al Cuore Santissimo di Gesù; e nulla si ottenne. Quando la Madre Vicaria, Suor Maria di Santa Germana, mi suggerisce il pensiero di ricorrere alla Vergine del Rosario di Pompei. Con una dolce speranza mi raccomando alla Madonna, e incomincio la devozione dei Quindici Sabati del 5. Rosario. E rinnovo le tre Novene alla Vergine di Pompei. Giunsi all'ottavo sabato, in cui si commemorava l'ottavo Mistero ch'è il terzo doloroso; ed era il 24 Luglio. Io ero assai più sofferente degli altri giorni. Quella sera per farmi respirare un po' di aria, mi trascinarono sulla terrazzza, e facevo pena a chi mi guardava. La buona Madre Vicaria, mossa dalla compassione, mi dice: - Io ho fiducia nella Madonna di Pompei: la Madonna di Pompei ci farà di certo la grazia, e facciamo la promessa di scrivere e pubblicare la grazia. Quella notte dormii, e nell'interruzione del sonno altri non invocavo che la Madonna di Pompei. Potenza di Maria! Svegliata appena, sento una forza nuova in me, per cui voglio gittarmi dal letto. È l'ora della preghiera: le monache vanno al coro. Sento fortemente sospingermi. Scendo da me sola diletto, comincio a vestirmi. Io era istantaneamente e miracolosamente risanata!... Compresa da una forza soprannaturale, che mi muove, mi sospinge, mi agita, esco di cella, e come fuori di me per l'allegrezza di vedermi improvvisamente e al tutto sana, mi metto a correre pel corridoio, e in pari tempo mi pongo a gridare: - La Madonna di Pompei mi ha fatto la grazia!... Io sono sana per miracolo, posso camminare e correre!... Usciva in quel momento una mia consorella, Suor Geltrude, e nel vedermi, spaventata, gittò un grido. A quel grido accorsero dal coro la Superiora e tutte le monache, circa ventitre persone, poi le sessanta ragazze che erano nell'altro coro. Tra il pianto e la contentezza io saltava, battevo i piedi a terra, e per mostrare ch'ero veramente sana, feci subito due tratti di scala. E quindi ritornando in chiesa, tutta la comunità intonò il Te Deum tra molte lacrime e generale commozione. Dopo il Te Deum si emise a coro un grido: - Viva Maria! Viva Maria. La Superiora fece prendere un quadro della Vergine di Pompei, e lo fece esporre sull'altare in chiesa; e tutta quella giornata fu un andare e venire a visitare quell'immagine, di cui Iddio si era servito per visitare e rallegrare con la sua grazia l'umile casa delle Suore del Buon Pastore a Villanova di Posillipo. Il mio cuore a te ho consacrato, o Madonna di Pompei; Tu mi soccorri in questa vita, abbi misericordia di me. Napoli Istituto del Buon Pastore di Villanova di Posillipo, 16 Agosto 1890.<br>
La graziata: - SUOR MADDALENA di S. Giovanni della Croce Grossi Visto per la verità del fatto SUOR MARIA DI S. GERMANA Vicaria dell'istituto del Buon Pastore Sono testimoni del fatto ottantatré persone. <br>
Attestato del Medico. Certifico io qui sottoscritto Dottore in Medicina che Maddalena di San Giovanni Grossi, affetta da sclerosi del midollo spinale, ribelle alle cure farmaceutiche, è guarita miracolosamente, dopo cinque mesi di malattia, istantaneamente, mercè la SS. Vergine del Rosario di Pompei. Napoli, 17Agosto 1890. Dottor GUGLIELMO ROMANELLI Questa grazia venne pubblicata nel periodico IL ROSARIO E LA NUOVA POMPEI nell'Agosto del 1891.
</p>
</div>
<div>
<h5>NONO SABATO</h5>
<p>
QUARTO MISTERO DOLOROSO: GESÙ, CONDANNATO A MORTE, PORTA SULLE SPALLE LA SUA CROCE  Mt 27; Mc 15; Lc  23; Gv 19)<br>
Meditazione: I. Gesù condannato a morte. Considera, anima mia, come tre volte Pilato, intimidito, si studiò di liberare Gesù; e tre volte il popolo ne richiese ad alte grida la morte. "Via, Via, crocifiggilo!" (Gv 19,15). Pilato poteva far giustizia; invece, mentre dichiara Gesù  innocente, libera Barabba, e, per vile rispetto umano, abbandona Gesù in balia dei suoi nemici per farlo crocifiggere. Un banditore pubblica che, per ordine del-l'Imperatore, e conforme alle leggi romane, Gesù di Nazaret, per aver voluto farsi re dei Giudei, è condannato a morire in croce tra due ladri, destinati per i loro latrocini allo stesso supplizio. Anima mia, ecco il momento in cui il tuo Gesù, il tuo Dio, il tuo Creatore, il Salvatore degli uomini, venne dagli uomini condannato ad essere ucciso per le loro stesse mani su di un patibolo infame. E chi potrà ascoltare senza orrore questa crudele sentenza di morte? E tu che fai? Fin dal principio prega Maria che si degni riceverti in sua compagnia nel doloroso viaggio ch'Ella compie oggi col suo Figlio fino al Calvario. O Maria, Madre dei dol6ri, non ascolti Tu le grida furibonde di morte contro il tuo Figlio? Chi ti trattiene in mezzo a questa turba inumana? Come puoi resistere a tanta ferocia? Il tuo Gesù dunque, la vita della tua vita, il Re del cielo e della terra, il Creatore degli uomini, l'unica speranza dei peccatori, è condannato a morte! I nemici di lui ricevono questa sentenza con gioia, i suoi amici e discepoli ne sono costernati; ma questo Agnello innocente, malgrado la ripugnanza della natura e il dolore per si grande ingiustizia, accetta anche la morte con affettuosa. ubbidienza! Oh, le pene strazianti del tuo Cuore, o Gesù mio! Tu senti l'estrema ingratitudine di questo popolo che grida: “Non abbiamo altro Re che Cesare” (Gv 19, 15). "Il suo sangue ricada sopra di noi e sopra i nostri figli " (Mt 27,25). Popolo ingrato! Qual terribile ammaestramento è questo per te, anima mia! Quante volte tu hai rigettato sul demonio e sulla fragilità della carne il peccato che commettevi per tua libera volontà! Così i Giudei, accecati dal loro odio, riputarono poca cosa il ricaricare sé e i loro figli del Sangue del Figlio di Dio. Le grida confuse di quel popolo si univano alla voce dei tuoi peccati, che erano presenti sin d'allora all'Eterno Padre, per domandargli la morte del Salvatore, carico dei peccati del mondo. Ciò fece dire a 5. Paolo, che quelli che peccano, di nuovo lo crocifiggono, perché rinnovano la causa della sua morte. Perdonami, mio Dio, perché io sono più malvagio di questo popolo. Esso non vuole vederti, perché non ti conosce: ed io, che ti credo, che ti adoro, che ti confesso per quel che sei, quante volte ho distolto gli occhi, quando a me ti sei presentato per trarmi a te? Rimedia a questo disordine, Signore, fa' che io non ti perda giammai di vista, e che Tu sia sempre l'oggetto dei miei sguardi, delle mie brame, del mio amore. Ascolta, anima peccatrice, la voce del banditore: mira l'affaccendarsi dei soldati per eseguire la ferale sentenza. In mezzo a questo tumulto osserva il silenzio, la pace, la mansuetudine e la carità di Gesù, che ode tutto, vede tutto, soffre tutto, senza lagnarsi e senza dare alcun segno d'impazienza. O Dio dell'anima mia, come posso vedere ciò che vedo, e udire ciò che odo? Tu, falso Re? Tu, amico fedele delle anime nostre, un perfido? Degno di morte Tu, autore della vita? Io sono reo di tali colpe: ed il reo vive, mentre l'innocente muore? lì Padrone perde la vita per conservarla al suo schiavo? O divino amore, o amore puro, come non mi consumi con le tue fiamme? perché non mi assoggetti interamente a te, o Cuore onnipotente che ti sacrifichi per me?<br>
   Il. Gesù è caricato della Croce. Affinché Gesù Cristo fosse riconosciuto da tutti, gli strappano quel vecchio manto con violenza, rinnovando così le piaghe, e gli rimettono la sua tunica. Essendo essa senza cucitura, e non aperta davanti, bisognò toglierla dalla testa; ma non poté passare senza gran pena, perché s'intrigò con le spine; onde la corona ne fu aspramente scossa, si rinnovò i~ dolore delle punture, e il sangue cominciò a scorrere nuovamente. Quando fu tutto preparato, il Salvatore uscì dalla casa di Pilato in mezzo ad una doppia fila di soldati, che tenevano indietro la folla, e, nell'uscire, trovò la croce che gli era preparata. Questo era il più infame di tutti i supplizi, destinato agli schiavi, o ai colpevoli soggetti alla pubblica maledizione, sicché nessuno gli si appressava per il timore dell'infamia. Questa lunga e pesante croce dunque imporranno sulle spalle peste e lacere di Gesù! E Gesù non restò affatto sgomentato! Egli considerò sempre la croce come una sposa a sé cara, come il rifugio dei suoi amici, come la stella che doveva essere la guida dei suoi eletti tra gli scogli di questo mondo, come il trofeo della sua gloria e l'eterno monumento dell'amor suo infinito. Appena condotto il Salvatore avanti alla croce, vi fissò i suoi occhi e il suo cuore, e le disse non con le parole, ma con la sua anima: - O cara amabile croce, che io ho sospirata in tutta la mia vita! tu sì, sei la sposa promessami, e per ottenerti ho servito trentatré anni. Tu sei la dispensatrice dei miei beni, il trofeo delle mie vittorie, la gloria e la corona dell'amor mio. Ecco il giorno in cui saremo strettamente uniti. Tu sarai lo stendardo dei miei eletti, i quali non dovranno giungere alla gloria se non per la croce. Tu la gloria dei miei servi: chi si glorierà in te, sarà onorato; chi avrà dite vergogna, cadrà nell'infamia. Oggi tu mi accoglierai tra le tue braccia, e io ti bagnerò del mio Sangue, e diverrai la Madre di tutte le nazioni. Vieni dunque, o mia fedele compagna, andiamo insieme al Calvario, dove io debbo soffrire la morte che strapperà il mio corpo dalle tue braccia, ma non ti toglierà il mio cuore. Tu sarai il terrore dell'inferno e la gioia del paradiso. Quelli che cercheranno me e vorranno seguirmi, prenderanno per guida te, e otterranno per tuo mezzo tutto ciò che da me desidereranno. Con questi sentimenti di stima e di affetto per la croce, Egli se ne lasciò caricare; l'abbracciò con tenerezza, e in tal guisa precedé noi come capo e modello dei predestinati. E poiché non v'era alcuno superiore alla sua Vergine Madre, diede a Lei il primo posto sotto questo stendardo. Ella lo seguì per le strade di Gerusalemme, secondo le vestigia del sangue che trovava per terra, com'Ella stessa rivelò a S. Brigida. E mentre Gesù portava sulle spalle questa pesante croce, Lei ne portava una nel suo cuore non meno dolorosa. Così volle insegnare a noi queste tre verità: prima, che è un favore segnalato portare la croce dietro a Gesù Cristo; seconda, quanto debba riputarsi lontano da questi due modelli di perfezione, che sono Gesù e Maria, colui che è senza croce; terza, quanto è grande l'accecamento di chi non desidera e non comprende questa fortuna. Gesù volle anch'Egli essere veduto carico della sua croce in pieno mezzogiorno, coi propri abiti in presenza di tutto un popolo, per le strade più frequentate di Gerusalemme, dalla casa di Pilato fino al Calvario, per affermare col suo esempio ciò che aveva insegnato con la dottrina, che chi non porta dopo Lui la sua croce, non è degno di essere suo discepolo. <br>
  III. Gesù porta la Croce. Considera, anima mia, il tuo Salvatore che esce dal Pretorio curvo sotto si grave peso, sfinito per il sangue sparso, sicché appena può reggersi in piedi. In tale stato cammina verso il Calvario preceduto da un araldo e da due ladri, che devono essere crocifissi con lui, attorniato dai soldati che continuamente lo maltrattano, e seguito dai Sacerdoti, dai Dottori della Legge, dai Farisei e dai principali Giudei, che lo conducono essi stessi, né lo lasciano, se non dopo averlo veduto spirare. Intanto il mansuetissimo Redentore ansante suda, perde il respiro; e tutte le sue piaghe si riaprono per gli sforzi che fa. Infine, uscito dalla città, non potendone più, soccombe sotto la croce, e cade bocconi per terra. I soldati lo caricano di percosse e gli dicono mille ingiurie per farlo rialzare; ma i Giudei, temendo che morisse prima di aver avuto il barbaro piacere di crocifiggerlo, incontrato Simone da Cirene, che veniva dalla campagna, lo costrinsero a prendere la croce di Lui, e portarla sino al Calvario. "lo seguiva una gran fi&gt;lla di popolo e di donne che si battevano il petto e facevano lamenti su di lui. Ma Gesù, più occupato dei nostri mali che dei suoi dolori, voltandosi verso le donne disse: «Figlie di Gerusalemme, non piangete su di me, ina piangete su voi stesse e sui vostri figli... Perché se trattano così il legno verde, che avverrà del legno secco?»" (Lc 23, 27-28 e 31). Ora Maria, attraversando una strada più breve, come medita S. Bonaventura, va cercando dove incontrarsi col Figlio che di là deve passare. Egli giunge, ma ohimé! le ferite, le lividure, il sangue annerito Io fanno apparire come un lebbroso. Tra l'amore e il timore Maria lo guarda, e, Gesù, togliendosi un grumo di sangue dagli occhi (come rivelò a 5. Brigida), guardò la Madre. Sguardi di dolore che squarciarono i due Cuori più nobili, più amorosi, più santi. Figlio mio! ... disse l'amareggiata Madre, e più non disse, ché la piena del dolore era sì veemente, che, divisa a tutte le creature, asserisce 5. Bernardino, le avrebbe fatte morire tutte di amarezza. E il Profeta aveva detto: "Voi tutti che passate per la via, considerate e osservate se c'è un dolore simile al mio dolore" (Lam 1,12).  Vorrebbe la Madre abbracciarlo; ma l'allontanano con ingiurie, e spingono innanzi l'addolorato Signore. Maria lo segue. Una delle più acerbe ferite, onde fu gravemente addolorato in questo viaggio il divin Redentore, fu, come meditano il Venerabile Taulero e San Bernardo, una piaga che ebbe alla sua spalla: perché essendovi legata la pesante trave della Croce, gli fu causa d'una grande piaga, facendone una sola di molte che ne aveva. Il dolore gli penetrava nel pietosissimo Cuore. O croce santa, consacrata dai sudori e dal sangue del mio Salvatore, anch'io ti abbraccio. Tu sarai il mio rifugio, la mia luce, la mia scienza e tutta la mia sapienza. Non mi abbandonare, non ti allontanare mai da me, benché la mia carne ti tema e ti fugga. In te si trova la salute, la vita, la vittoria sui maligni Spiriti, l'allegrezza del cuore, la perfezione delle virtù. Tu hai confermato gli Apostoli, fortificato i Martiri, sostenuto le Vergini, santificato tutti i Giusti. Tu rallegri gli Angeli, difendi la Chiesa, riempi il Cielo, e, nel tremendo giorno dell'ultimo Giudizio, tu comparirai con Gesù per la gloria dei suoi eletti e per confusione eterna dei suoi nemici. Anima mia miserabile e peccatrice, che cosa hai trovato quando hai sfuggito la croce? Qualunque sforzo tu fai per schivarla, tuo malgrado sempre l'incontri, perché vivi in lu~ go di esilio e in una valle di lacrime. Scansandola da una parte, cadi dall'altra in una infinità di altre pene che ti rattristano, t'inquietano, ti turbano, ti abbattono e non ti lasciano alcuna speranza. Se ti abbandoni per cercare le dolcezze del mondo, perdi la pace deI cuore, la consolazione interna, la sapienza celeste: il mondo ti divide, ti angustia, ti trascina dietro a sé. Se la fuggi per seguire le inclinazioni della carne, ti trovi in una continua incostanza e in una continua agitazione. se l'abbandoni per correre dietro alle vanità, rimani vuota, affamata, sempre bramosa, nè mai contenta. intanto i beni dei quali tu facevi gran conto, si dileguano ad ogni istante: ora perdi la sanità, ora l'onore, indi le ricchezze, infine gli amici. Ciò che desideri, mai non giunge; e, se talvolta giunge, non dura. Tu non puoi fare nessun assegnamento sulla vita: la morte è accompagnata da Spaventi e da tormenti, giacché quanto ti sta dintorno ti contamina la coscienza. Ad ogni passo trovi mille disgusti; e di tante inutili cure non ti rimangono spesso che lacrime amare, un dolore senza conforto, una perdita senza risorsa. Ecco, o croce santa, il pericolo in cui mi son trovato per averti fuggita quando a me ti sei presentata, per non averti abbracciata con tutto il mio cuore. O croce santa, luce del paradiso, sicuro asilo degli afflitti, accoglimi tra le tue braccia, e fa' che per mezzo tuo io sia unito con Colui che sopra dite mi ha salvato. Amen.<br>
   ORAZIONE A GESU’ CHE PORTA LA CROCE.  O Gesù Signore, o Salvatore mio, su questa croce Tu porti tutti i peccati del mondo; ed ecco ciò che rende il tuo carico così pesante. Mentre Tu ascendi al Calvario, i tuoi sospiri penetrano il cielo. Coi movimenti del tuo Cuore Santissimo intenerisci quello dell'Eterno Padre per i poveri peccatori e apri loro la strada alla gloria. Tu serbi un profondo silenzio; ma questo silenzio si fa scntire fin da lontano, e invita tutti gli uomini a seguirti. O mia guida, mia speranza, mia vera vita, mio Sommo Bene, dammi di stare dove sei tu con la Santa tua Madre, e dove sono tutti i fedeli tuoi amici. Conducimi con te, Signore, o trascinami dietro di te, affinché non perda mai di vista nè te, nè la tua croce. Io voglio seguirti e imitarti; e voglio piuttosto essere con te crocifisso, che gustare tutte le delizie della vita. Ma io sono fiacco e vile, o mio Dio; confesso la mia miseria. Tu sei la mia fortezza. Dove vai solo, o vita dell'anima mia? Non odi la voce di chi ti grida dietro, e non può seguirti se non da lontano? Salirai Tu al Calvario senza di me! Dammi questa croce. Ma giacché vuoi essere considerato capo dei malfattori, eccone uno del tuo seguito. Invece d'un ladro, ne salverai due con me, o mio Redentore, o mio Dio. Amen.<br>
   Virtù - Amore alla propria croce. Fioretto - Abbraccia di gran cuore la tua croce che consiste nel complesso di tutte le piccole croci inerenti al tuo stato. E se soffri qualche infermità cronica, tienila nascosta agli occhi altrui come un vero tesoro che giornalmente ti arricchisce per l'éternità. Ripeti spesso oggi la parola di Gesù Cristo: «Se qualcuno vuoI venire dietro a me, rinneghi se stesso, prenda la sua croce, e mi segua» (Mt 26, 24). Giaculatoria - O Maria, per quanto peccatore io sia, sei sempre la Madre mia.<br>
PREGHIERE PRIMA DELLA COMUNIONE<br>
I Giudei, o mio Gesù, ti gridano morte a una voce: "Via, via, crocifiggilo!" Ma io, Signore, voglio vederti <br>
sempre e abbracciarti sempre con questa Croce, che è il letto nuziale delle tue anime privilegiate. Levalo, dunque, o Maria, da questi uomini inferociti, che non possono sopportare la sua presenza, e dallo a me: io l'accoglierò tra le mie braccia, fascerò le sue Piaghe, l’adorerò, lo servirò. Vieni a me, o mio Salvatore, amor mio: vieni a me, che ti desidero, ti cerco, e ti amo sfigurato come sei. Entra nell'anima mia, vivi in essa e fa che io muoia per te. Ma perdonami, mio Dio, perché io sono più malvagio di questo popolo. O tesoro dei beni eterni, che ti dai si liberamente a me, e desideri con tanto ardore che io ti possegga come mio bene, vieni a me: oggi, ricevendoti, ti abbraccio con la croce, voglio anche io col Cireneo sollevarti un poco, portando la tua con la mia croce. Io voglio abbandonarmi in te mettendo nelle tue mani tutto ciò che è mio. lo sono già tuo per giustizia, mi hai comprato col sangue e con la morte infame di croce; ritienimi tuo schiavo e fammi tutto tuo. Possedendo te solo, io sono ricco assai. Guai a me, se mi allontano un solo momento dalla tua croce e dall'ubbidienza che ti debbo. La mia povertà è sì grande, che non posso darti altro che me stesso, le mie miserie, le mie infedeltà, i miei peccati. Agnello di Dio, che togli i peccati del mondo, lavami col tuo Sangue, prima di unirti a me: purificami con le tue Carni immacolate, e fortificami con la tua croce. Vieni, o Signore, affinché io sia tuo per sempre. O Maria, da te voglio ricevere il tuo Figlio così piagato per i miei peccati. Tu lo incontrasti per le aspre vie del Calvario cadente sotto il peso della croce. Tu vedesti quell'apparato di dolore, i chiodi, i martelli, le funi e gli strumenti funesti della morte del Figlio; Tu devi condurmi incontro a Gesù con questa mia croce, Sotto la quale son caduto più volte. Quelle ingiurie che Tu soffristi dai soldati, raffiguravano i miei peccati: impetrami da Lui che mai più vi ricada, mentre io, imitando la santa Veronica, asciugherò il suo Sangue nel mio cuore. Imprimi su questo cuore ingrato il volto del mio Dio così sfigurato per me, affinché, abbracciato alla sua croce, con la sua immagine nel mio cuore, mai più io ti abbandonerò.. O Santa Veronica, fortunato Cireneo, e voi fedele Maddalena e pie donne, che compatiste Gesù caduto sotto la croce, e sorreggeste Maria in sì fiero cordoglio, pregate per me, prestatemi i vostri affetti, sorreggete la mia fede, conforta-te la mia speranza, accrescete la mia carità in Gesù Crocifisso, che si è fatto mio compagno, mio prezzo, mio cibo. Amen. (Si dica l'Orazione per chiedere a Gesù Cristo la grazia della quale si ha bisogno, e la Domanda alla Beatissima Vergine di Pompei, come a pag. 7).<br>
PREGHIERE DOPO LA COMUNIONE<br>
lo ti adoro, o Amore infinito; ti adoro, o Cuore del mio Gesù, principio della mia vita, luce dell'anima, sorgente della mia salvezza, tesoro di tutti i beni che posseggo e che aspetto. Ora che il tuo Cuore è mio, noi siamo una cosa sola; ora posso dire col tuo Apostolo: "Non sono più io che vivo, ma Cristo vive in me" (Gai 2.20). Ed ora ti dirò con s. Caterina da Siena; Signore, ti raccomando non il mio, ma il tuo Cuore. Giacché intendo che questo mio cuore sia tutto tuo, fa' in me quello scambio che operasti in questa tua serva; cambiami il cuore, e poni-mi il tuo. Ma se questo è molto, rifammi almeno il cuore che ho, affinché non viva, non senta, non palpiti che per te. O Cuore infiammato di Gesù, stampa nel mio cuore la tua croce per sostegno nelle tentazioni; circondandolo delle tue spine per umiliarlo: brucialo delle tue fiamme per amarti. O fuoco che sempre ardi nel Cuore di Gesù, né mai ti consumi, quanto ammirabili sono le invenzioni della tua carità! Tu, Carità divina, hai sofferto la morte in croce, perché noi l'abbiamo chiesta, e ti saresti sottomessa ad altra sorta di supplizi, se l'avessimo desiderato. Se hai contentato sì barbari desideri, come non esaudirai me, quando ti domanderò la grazia di amarti, la grazia di servirti? Ma quale dev'essere qui la mia confusione, innanzi a te, o Signore, vedendo che ti sei abbandonato per me alla volontà ingiusta e crudele dei tuoi nemici, ed io ricuso di abbandonarmi alla tua? La tua volontà è la regola di ogni rettitudine, ed io non mi sottometto, quando mi accade qualche molestia! Che cosa puoi Tu ordinare per me, che non sia per la tua gloria e per il mio bene? I miei mali si cambiano in bene, le tentazioni e le desolazioni mi uniscono con te, la morte stessa è per me un passaggio alla vita beata; e nondimeno io mi lamento, ti fuggo, e non sono contento di questo ammirabile ordine che hai stabilito con tanta sapienza e bontà! Oh, accecamento di spirito, oh, durezza di cuore! Cambia, o mio Dio, sin da oggi queste disposizioni del mio cuore: io mi abbandono senza riserva alla tua volontà. Parla, o Signore, che il tuo servo ti ascolta. Qui abbraccio con te la mia croce; qui crocifiggimi il corpo e l’anima, il cuore e lo spirito, affinché si faccia la tua volontà e non la mia, ora e sempre, in vita e in morte, nel tempo e nella eternità. A te mi rivolgo quest’oggi o Cuore addolorato di Maria, Cuore affranto dalle angosce, straziato dalla croce di Gesù, e trafitto dalle mie iniquità. Io mi prostro ai tuoi piedi, o Madre afflittissima, e ti domando perdono se con le mie innumerevoli ricadute nei peccati sono stato causa del tuo Gesù sotto la croce e dell’aumento delle tue amarezze. Come è possibile, o Madre mia, che io viva in pace col peccato, quando questo toglie la viat a te e al tuo Figlio? Dalle tue mani ho ricevuto ora il tuo Gesù e dalle tue mani intendo ricevere tutte le croci e le amarezze della vita. E se io debbo essere crocifisso al mondo e divenire l’abiezione e l’obbrobrio del popolo, Tu, o Maria, allora sarai veramente la mia buona Madre, l’unica mia consolazione. O SS. Trinità, ti ringrazio di avermi dato Gesù Cristo con la sua croce, e ti ringrazio con questo santo Sacrificio, che ti offro insieme a tutte le Messe che si celebrano oggi nel mondo e con tutte quelle che si celebreranno sino alla fine. Angeli di Dio, santi Spiriti che circondate il trono dell’Agnello, adorate voi per me Gesù nel mio cuore. O celeste Gerusalemme, canta per me inni di lode e ringraziamento per tanti benefici a me recati dalla croce di Gesù. Anime beate, che foste in terra tribolate, abbattute sotto la croce; e voi, anime peccatrici, che ora godete in cielo la gloria della Misericordia divina,   fatta a voi copiosa per virtù della croce del Salvatore, voi pregate Gesù, pregate Maria, che si degnino farmi un giorno occupare un posto tra voi in cielo. Amen<br>
(Seguono le Orazioni per domandare la grazia di cui si ha bisogno, e le altre Invocazioni e Preghiere per acquistare le Indulgenze, da pag. 8  a pag. 9).<br>
 GRAZIA DELLA VERGINE DEL ROSARIO DI POMPEI<br>
IN S. BENEDETTO DEL TRONTO: La guarigione di Virgilio Ascolani.<br>
La salutare pratica dei Quindici Sabati prese radice e vigore nella città di S. &amp;nedetto del Tronto dopo la prodigiosa guarigione del fanciullo Virgilio Ascolani, avvenuta nel giorno memorabile in cui in Valle di Pompei si faceva dal Cardinal Monaco La Valletta la solenne dedicazione di questo mondiale Santuario, cioè agli 8 di Maggio dell'anno 1891. L'attestato del fatto straordinario fu scritto e a noi mandato dall'Ill.mo e Rev.mo Parroco di San Benedetto del Tronto, D. Francesco Sciocchetti. Ill.mo Sig. Avv. Bartolo Longo, «Le Vergine del SS. Rosario, sotto il titolo di Madonna di Pompei, venerata ed amata in queste rive del ridente Adriatico, come in ogni altra parte d'Italia, sparge anche qui le sue grazie. Nei primi del Maggio del 1891 i coniugi Alessandro Notar Ascolani e Costanza Marinelli piangevano la vicina perdita del loro vispo e grazioso bambino a nome Virgilio. Colpito il fanciullo da una fiera polmonite, abbandonato pure dai medici, i quali avevano sperimentato l'assoluta impotenza ed inefficacia dei rimedi dell'arte salutare, era prossimo alla sua fine. Il padre, non reggendo alla vista degli ultimi patimenti del suo angioletto, aspettava il triste annuncio in attigua camera. La desolata madre poi, raccogliendo tutte le sue forze per vincere il più spietato dei dolori, aveva fatto preparare la bianca veste, che doveva ricoprire le innocenti spoglie nella tomba. In mezzo a tanta desolazione rimaneva una sola speranza: la potenza della Madonna di Pompei. Gli addolorati genitori, fiduciosi nell'intercessione di sì prodigiosa Madre, avevano fatto ricorso alle pubbliche e alle private preghiere, ed ave vano ripetutamente telegrafato a Lei, Sig. Avvocato, perché il bambino fosse caldamente raccomandato dalle povere Orfanelle alla Regina del Rosario. U8 Maggio 1891, giorno solenne e memorando nella Nuova Pompei, mentre in cotesto monumentale Santuario si procedeva alla solenne Consacrazione del Tempio, dedicandolo alla Regina del SS. Rosario, qui in S. Benedetto del Tronto i devoti della Vergine di Pompei erano adunati in questa chiesa di S. Giuseppe, dinznzi l'Immagine prodigiosa di cotesta Valle. Anche i parenti del piccolo infermo si univano con essi, e con le lagrime imploravano la tanto sospirata grazia. Sia mille volte benedetto il Signore! In quel momento il fanciullo incomincia a riaversi; nasce più viva la speranza, si accresce la fiducia nella potente mediazione di Maria, ed un indicibile senso di gioia inonda l'animo di tutti. Il medico appositamente richiamato, visto l'inaspettato miglioramento, non poté contenersi dall'esclamare: - Qui trattasi di un miracolo!... Difatti in pochi giorni il caro bambino, perfettamente risanato, tornò ad essere la gioia e la consolazione dei suoi genitori. S. Benedetto del Tronto, Ottobre 1891. Devotissimo Servitore Francesco parroco Sciocchetti. (Da IL ROSARIO E LA NUOVA POMPEI, Quad. di Novembre - Dicembre 1891, pag 547 e seg.)<br>
NELL'AMERICA DEL SUD IN RAFAELA (REP. ARGENTINA): Grazia istantanea ottenuta per la devozione dei Quindici Sabati nella festa del Rosario. <br>
Dalla Colonia Rafaela (Repubblica Argentina), riceviamo dalla Signora Pasqualina Alfredo, in data 20 Febbraio 1899, il seguente attestato di grazia ottenuta mercè la efficacissima pratica dei Quindici Sabati del SS. Rosario. Questa grazia è meravigliosa per l'istantaneità con cui si conseguì, ed è mirabile per la semplicità con cui è stata scritta da una madre avventurata. Preg. Sig. Avv. Comm. Bartolo Longo,  «Questa mia è per narrarle una singolare grazia ottenuta il giorno 2 di Ottobre 1898, prima Domenica di Ottobre, festa della grande solennità della Vergine di Pompei. Il mio bambino nato l'8 di Aprile 1897 e fatto cristiano il 22 dello stesso mese, era stor-pio di tutti e due i piedi. Fu chiamato un medico che lo operò, ma senza risultato. Mandai per il Dottor Gentile della Colonia Sunchales. Questi dichiarandosi impotente a curare il bambino, mi consigliò di portarlo a Buenos-Ayres, dove giunsi dopo ventiquattro ore di vapore. Andai in cerca del celebre Dottor Francesco Garcia. Costui visitò il povero figlio mio; ma anch'egli disse di non poterlo guarire, e mi mandò al grande Ospedale dei bambini. Dopo ventidue giorni di inutili prove e di cure fatte dai sei medici dell'Ospedale, dovetti ritornarmene scorata a Rafaela, col bambino sempre storpio. Il giorno 18 di Luglio 1898 vado a trovare mio fratello Clemente Marchisio, il quale aveva un libro dei Quindici Sabati. Egli mi dice: - Abbi fiducia nella Beata Vergine del Rosario di Pompei, pratica fervorosamente i Quindici Sabati col suo Santissimo Rosario, e, implorando il suo divino aiuto, vedrai che tuo figlio sanerà. Subito, avuto il libro, principiai la pia pratica dei Quindici Sabati. Giunse la prima Domenica di Ottobre, giorno della festa della Beata Vergine del Rosario. Io commemoravo il decimo Sabato, quando ecco che improvvisamente il bambino, storpio da tanto tempo, si mette a camminare. Che consolazione non fu quella per me che sono madre di otto bambini! Ma fu una grande meraviglia ancora per la gente che conosceva il mio bambino storpio. Termino il fatto nel ringraziare la Taumaturga Vergine del Rosario di Pompei per la guarigione di mio figlio. Testimoni sono il Dott. Gentile della Colonia Sunchales, Giuseppe Marchisio e Antonio Marchisio».
</p>
</div>
<div>
<h5>DECIMO SABATO</h5>
<p>
QUINTO MISTERO DOLOROSO: CROCIFISSIONE E MORTE DI GESU’  (Mt 27; Mc 15; Lc 23; Gv 19)<br>
Meditazione: I. Gesù, amareggiato di fiele, è spogliato delle sue vesti. Gesù giunge al Calvario, detto Golgota, che vuoi dire luogo del cranio, e non gli si lascia il tempo di respirare! Con precipitazione si apparecchia tutto ciò che è necessario per crocifiggerlo, poiché si vuoi togliere quanto prima dal mondo questa vita, odiata dai suoi nemici. Anima mia, ascolta le grida, osserva con quale rabbia lo sciolgono e gli strappano di dosso la veste che era attaccata alle piaghe, e come un'altra volta gli si rinnovano tutti i dolori. Mira quel corpo tutto insanguinato, tutto squarciato. Penetra fin dentro il suo Cuore; tu lo troverai applicato alle tue miserie, o fisso in cielo per la tua riconciliazione. Per la gran fatica e per il grave peso della croce, Gesù è sfinito, e gli danno vino mescolato con la mirra e col fiele. Il Profeta aveva già annunziato questo fiele. Gesù dunque, appena giunto, comincia dall'espiare il peccato dei nostri primi Padri, che fu la disubbidienza del frutto proibito. Questa sola parte del corpo, la gola, gli era rimasta intatta, e anche in questo volle soffrire per noi. Quanto è grande oggi il numero di quelli il cui Dio è il ventre, e fanno del tempio dello Spirito Santo l'albergo del diavolo, perdendo l'anima e il corpo per soddisfare ai diletti della loro carne! Noi dobbiamo mostrare obbedienza anche con la nostra gola, principalmente quando il precetto della Chiesa unisce la nostra penitenza con quella di tutti i fedeli, con lo schivare la sensualità, e col soffrire senza lamenti i cattivi gusti delle vivande che ci si preparano. Anima mia, mettiti innanzi agli occhi il tuo Salvatore, coperto di sangue, sfigurato tanto miseramente, tutto piaghe. Col cuore affannoso, solleva gli occhi al cielo, spargendo lacrime ardenti, e si offre nuovamente vittima per noi all'Eterno Padre. “E fu esaudito per la sua pietà" (Ebr 5, 7). Di nuovo con incredibile tormento, gl'impongono sul capo la corona di spine, che gli avevano tolto. Il benedetto capo è così nuovamente afflitto, e nuovo sangue bagna la terra. Perché, anima mia, dura più che sasso, non ti prostri ai suoi piedi per bagnarli di lacrime e per ricevere la preziosa rugiada del sangue che scorre da tutte le parti? Quante grazie vi troverai! Quanti lumi, quante consolazioni! Gesù mio, Salvatore mio, Amore mio, lascia che io abbracci questi tuoi sacrosanti piedi. Voglio baciarli prima che vengano inchiodati alla croce; e voglio essere consumato del tuo amore prima che la morte ti rapisca ai miei occhi. Con queste divine tue mani, prima che siano trapassate dai chiodi, abbraccia quest'anima peccatrice, per la quale Tu soffri orribili tormenti; distruggi ogni sua malizia, stringila, povera com'è, al Cuore tuo, sicché mai più si separi da te. Io ti vedo, o Signore, spogliato di tutto, delle vesti, della compagnia dei familiari e degli amici, delle dolcezze della Madre tua, della tua reputazione, del tuo onore. Quando, Agnello di Dio, mi farai la grazia, che io mi distacchi da tutto quel che mi separa da te? Il tuo Apostolo Bartolomeo ti imitò sino a disfarsi della propria pelle; e Pietro non solo volle essere crocifisso, ma capovolto. Agostino per esercitare il perfetto distacco da ciò che era stato per lui occasione di offenderti, non ammise più alcuna donna nella sua casa, né più toccò danari per timore d'invischiarsi l'anima. Altri si sono ritirati nei deserti e nei chiostri; altri hanno dato i loro corpi ai tormenti; e chi era obbligato a vivere nel mondo, ne usava come se non ne usasse. O Amore che ti spogli di tutto, o Amore che trasformi tutto, muta questo mio cuore, fallo simile al tuo, povero e nudo di tutto, distaccato dalle creature ed unito intimamente a te. Crocifiggi con te il cuor mio, e consumami del tuo amore, o mia speranza, o mio riposo, o mia gloria. Gesù obbedisce sempre con mansuetudine e con prontezza, perché considera i suoi carnefici esecutori degli ordini dell'Eterno suo Padre, per insegnarci a conservare la sottomissione e la pace interna negli avvenimenti più spiacevoli e più penosi della vita. Quando riceviamo le violenze, le ingiustizie, i tradimenti e le altre pene, e le riteniamo come ordinate da Dio, il quale a noi le invia per dei ministri degli adorabili suoi voleri, mezzo noi ci assoggettiamo sinceramente. Ma perché la natura riguarda sempre con avversione colui che la tormenta, l'uomo crocifisso con Gesù è chiamato continuamente a sostenere una lotta dentro di sé, per impedire che il suo cuore non guardi con avversione chi l'offende e lo tormenta, e non si abbatta per tristezza. Deve allora tenersi vicino a Dio, ricevere in spirito di sottomissione e di abbandono ciò che gli accade, dilatare il suo cuore con la fede e con una fiducia certa, che è Gesù che gli manda quella pena, che egli non sarà tentato sopra le sue forze, e che quella tribolazione, un giorno finirà e si convertirà in eterno gaudio" (Cfr. I Cor 10,13 e Gv 16, 20). Considera ora qui, anima mia, con intimo dolore il dolcissimo Redentore tuo: nudo volle nascere, povero visse, e nudo soffri senza poter ricoprire le sue onestissime membra; né ebbe dove riposare il suo sacro capo. O Maria, la veste inconsutile, tessuta dalle tue mani, verrà giocata a sorte! E chi penetrerà qui il grave dolore, che oppresse il tuo Cuore? <br>
   Il. Gesù è crocifisso. Anima mia, la croce è pronta: ecco l'altare, su cui questo Agnello divino va ad essere immolato per te. Ecco il letto nuziale su cui Gesù aspetta le anime sue elette. Perché, o dolce Gesù mio, non permetti che io sia confitto in croce per te? A me conviene, non a te, questo patibolo. Considera, anima mia, con quale mansuetudine e sottomissione, Egli si stende su questo letto di dolore, non avendo per guanciale che le spine delle quali è coronato. Alza gli occhi al 	cielo per aprircene le porte, che sino allora erano state chiuse; e perché Egli è ad un tempo e Sacerdote che ci riconcilia, e vittima della nostra riconciliazione, senza proferir parola, si offre all'Eterno Padre, aprendo le braccia con ardente desiderio di salvare tutti i peccatori.   Egli dice: "Padre, è giunta l'ora, glorifica il Figlio tuo" (Gv 17,1). Aveva le braccia stese per invitare i peccatori,<br>
per abbracciarli e presentarli all'Eterno suo Padre. Egli riconduce a Dio i colpevoli, riunisce al cielo la terra, e dell'umanità fa una sola famiglia, di cui Dio è Padre. Non vi fu mai, né mai vi sarà un Sacerdote più accetto a Dio, né un più sacro altare, né una più perfetta oblazione, né una vittima più santa, giacché questi è l'Agnello di Dio che toglie i peccati del mondo. Mira, come gli prendono le mani, e gliele forano con grossi chiodi fatti passare tra i nervi, affinché possano sostenere meglio il peso del corpo. I nervi sono contratti per la violenza del dolore. Lo stesso si fa ai piedi, e il corpo del Salvatore è in tal guisa tutto slogato. Ed Egli tace, né si lascia uscire di bocca alcun lamento: ma su quel volto ove è dipinto il dolore più acerbo, si scopre la sua pazienza più che umana, la sua rassegnazione più profonda, il suo amore più vivo. Anima mia, senti, se puoi, i suoi dolori; e se non puoi, desidera almeno sentirli, e prega Gesù Cristo che t'imprima nel cuore ciò che Egli sente nel suo sacrosanto corpo. Intenerisci, o mio Dio, la durezza del mio cuore, affinché sia sensibile ai tuoi dolori, all'amor tuo e all'odio del peccato, che ti ha ridotto in tale stato. Non negarmi, Signore, ciò che ti domando, perché non posso sentire i tuoi dolori, se per tua misericordia non me ne concedi Tu stesso il sentimento. Quivi il tuo cuore ardente leva le grida a tutto il mondo: «Venite a me, o voi tutti che siete colpevoli, ed io vi perdonerò: venite a me, voi tutti che siete afflitti, ed io vi consolerò: venite a me tra queste braccia aperte a ricevervi, o voi tutti che siete smarriti, ed io vi accoglierò. "Imparate da me che sono mite ed umile di cuore, e troverete il riposo delle vostre anime" (Mt 11,29). O divino Gesù, Pastore pietoso di questa anima traviata, eccomi che vengo a te. Ubbidisco alla tua voce. Ecco una pecora smarrita che torna all'ovile: accoglimi tra le tue braccia. Concedimi quell'amore, quella mansuetudine, quell'umiltà alla quale m'inviti. Sottomettimi interamente alla tua volontà. Imprimi nell'anima mia queste divine virtù, che io ti segua da vicino e non mi allontani mai da te. A lungo sono stato sordo alla tua voce, che internamente mi sospingeva a venire da te. Apri oggi le mie orecchie, affinché io ti ascolti e ti segua: e tienimi incessantemente con l'onnipotente tua mano, ché sai con quanta facilità io ti abbandono. Accoglimi tra quelli che portano dopo Te la croce, e legami ad essa, affinché io ne tragga i frutti di salvezza e di amore eterno. <br>
   III. Gesù muore. Quando la croce, dov'era il Salvatore confitto, fu innalzata e la si lasciò cadere in quella fossa, chi può comprendere quali dolori recarono questi movimenti, quante scosse ad un corpo in cui i nervi erano tesi e le membra tutte slogate? Egli medesimo attesta per mezzo del suo Profeta, che se ne potevano contare tutte le ossa! «Hanno fòrato le mie mani e i miei piedi, posso contare tutte le mie ossa» (Sai 21, 17-18). Grida feroci di gioia e di scherno si levarono al cielo a quella vista dai suoi nemici che erano soddisfatti, mentre il Salvatore, elevato tra cielo e terra, stendeva le braccia per accogliere tutti i peccatori e dar loro in possesso il Paradiso, compiendo la sua profezia: «Quando io sarò elevato da terra, attirerò tutti a me» (Gv 11, 32). Era l'ora sesta, dense tenebre coprirono tutta la terra; la luna tingevasi di sanguigno; gli uomini avevano compiuto il Deicidio! Bestemmiando sotto la croce, oltraggiavano il Figlio di Dio fra le imprecazioni di un ladro, i disprezzi dei più vili soldati, e le sfide dei Principi dei Sacerdoti e degli Scribi. E Gesù che fino allora era rimasto in silen-zio, apre la sua santissima bocca per pronunciare la parola del perdono, non solo per i suoi carnefici, ma per tutti quelli che con i loro peccati erano la causa della sua morte, purché sia gli uni che gli altri, non si ostinassero nella loro malizia, ma si convertissero. E con amore e con gemiti diceva: "Padre, perdonali, perché non sanno quello che fanno " (Le 23,34). Quale amore! quale misericordia! Perché non possono i miei occhi diventare due fonti di continue lacrime, e il mio cuore una fornace di eterno amore? Comunica, Signore, all'anima mia il sentimento delle tue pene. Ti adoro, o Figlio di Dio vivente, così innalzato in croce, esposto agli occhi dell'universo; mi prostro dinanzi a te, ti lodo e ti benedico, ti amo e ti ringrazio, e ti riconosco Dio del mio cuore, amore dell'anima mia. Qui, sotto questa Croce, riunisci tutti i tuoi figli sparsi per l'universo, qui laceri la sentenza di morte eterna pronunziata contro il genere umano; qui santifichi i patimenti, qui ti comunichi alle anime. O eccesso di amore! Tu nascesti nel segreto e nel silenzio della notte, visitato e adorato solo da alcuni pastori e da tre Magi; riconosciuto nel Tempio solo da due anime giuste; vissuto nell'oscurità trent'anni e non ne hai trascorsi che tre in mezzo agli uomini. Dopo la tua Risurrezione ti manifestasti a pochi eletti, e per poco tempo ed in luoghi appartati. I tuoi soli discepoli sono stati testimoni della tua Ascensione, e subito una nuvola nascose loro la vista della tua gloria. Ma nell'esser crocifisso, hai voluto che ciò avvenisse pubblicamente nell'ora di mezzodì, in tempo di Pasqua (in cui da tutte le parti accorrevano Giudei in Gerusalemme), in mezzo a due ladri, con le braccia aperte, e col cuore pieno di dolore e di amore. "Ho steso le mani verso un popolo disubbidiente e ribelle" (Rom 10, 21 e Is 65, 2). Sii, o Signore, benedetto, lodato e glorificato da tutte le creature. Eccoti, o mio Gesù, al termine della tua vita: la nostra Redenzione è compiuta. Tutto è compiuto: e Tu non sei ancora staccato dalla Croce! Tu non.ti occupi che del pensiero di patire e di amare. Ecco quello che vuoi che apprendiamo da te modello di tutti gli uomini: non i miracoli, non la gloria, ma i patimenti e l'amore. L'unico tesoro che a noi lasci è la tua divina Madre. Madre, ecco i tuoi figli; Figli, ecco la vostra Madre ... (Cfr. Gv 19, 26-27). Che Tu sia bene-detto! E questo il maggior tesoro che ci lasci morendo: Maria, la tua propria Madre. O Maria, Tu hai veduto le crudeltà e le ignominie che facevano al tuo Figlio; Tu hai udito i colpi di martello con cui traforavano i piedi e le mani del tuo Diletto; Tu lo hai veduto confitto sulla croce: che fai ora, Madre desolatissima? Era là ferma a considerare quell'eccesso di dolori, che tutti per ordine le rappresentava l'amor suo materno; indebolita per la dolorosa notte passata, per la mancanza di nutrimento, per le lacrime sparse; e poi era donna, era madre, Madre di un Dio, e per conseguenza oltremodo sensibile. Pur non potendo reggere alla smisurata pena, non cadde svenuta, come ogni altra donna; ma stette impietrita, con l'anima trafitta, uniformata in tutto ai voleri del Padre. Disseccatesi le sue lacrime, rimase per qualche tempo pallida e tremante, sino a che, per segreta virtù comunicatele dal Figlio, n'unite le sue forze, si levò, si apri tra la calca la strada con S. Giovanni e con le donne che l'avevano seguita, e s'inoltrò sino alla croce. Ivi, stando in piedi, e tenendo fissi gli occhi sul Salvatore, fece l'ufficio di nostra avvocata, offrendo internamente all'Eterno Padre i dolori e il sangue del comune loro Figlio con un'ardente brama di salvare tutti gli uomini. Ella temeva di vederlo morire, e pativa di vederlo vivere tra i tormenti. Desiderava che l'eterno Padre mitigasse le pene, tuttavia voleva che gli ordini del cielo si adempissero in tutta la loro estensione. Quel divino Agnello e questa innocente pecorella si guardavano e s'intendevano scambievolmente: l'uno era tormentato dai dolori dell'altra. I due soli santissimi Cuori della Madre e del Figlio possono concepire tutto ciò che hanno sofferto; perché, essendo la misura del loro dolore quella del loro amore, per sapere quanto hanno patito, bisognerebbe conoscere quanto hanno amato. E chi potrebbe vedere il fondo di tanto amore? Ella è santa, innocente, non macchiata di colpa alcuna, fida compagna dei travagli del Figlio. Quale croce più dura per una madre che è costretta a veder il proprio figlio spirare tra i tormenti senza potergli recare un sollievo, o dirgli una parola di conforto? . .. Una croce sì aspra era riservata a Maria soltanto, perché Lei sola era capace di portarla. L'amore che Lei aveva per Gesù, la straziava più che avessero potuto fare tutti i carnefici. Il Salvatore vedeva dalla croce che i suoi dolori trafiggevano il cuore della santissima sua Madre; e questa vista era un nuovo strazio per il tenero suo cuore. Ma l'Eterno suo Padre così aveva ordinato, e questo fu il colmo del sacrificio e dell'ubbidienza al suo divin Genitore: onde neppure col dolce nome di Madre la confortò; ma, Donna, le disse, ecco tuo figlio!...<br>
ORAZIONE A MARIA DESOLATA<br>
E quale spada fu al cuore tuo materno, o Madre nostra desolata, allorché udisti dal tuo proprio Figlio chiamarti col nome di Donna? Tu non sei più Madre! ... Maria, Tu non hai più figlio!... Non ascolti il suo lamento: Padre mio, perche mi hai abbandonato? (Cfr. Mt 27, 46 e Mc 15,34). E quando udisti della sua ardente sete, che Tu volevi estinguere anche col tuo sangue, e che non ti fu dato alleviare neppure con una stilla d'acqua? E quando vedesti presentargli il fiele e l'aceto; e quando udisti quel gran grido col quale spirò; quando vedesti il suo cuore squarciato dalla lancia; quando, deposto dalla croce, lo ricevesti cadavere tra le tue braccia, e lo chiudesti nel sepolcro, e gli lasciasti accanto il tuo cuore? ... E quando discendendo la sera tra quelle strade intrise del sangue innocente del tuo Figlio, ritornasti a casa senza di Lui, e invano tutta la notte lo sospirasti?. Tu obbedivi alla volontà del tuo Figlio; Tu accettavi gli uomini come tuoi figli, onde senza di te nessuno può tornare a Lui, perché Tu sei la mediatrice e la tesoriera di tutte le grazie. Eccomi ai tuoi piedi: io ti ho ucciso il Figlio! pietà di me, o Madre mia desolata: voglio tornare al suo Cuore straziato dai miei peccati: presentami Tu ed accompagnami finché non lo avrò ricevuto tra queste braccia, finché non avrò spirato l'estremo anelito per Te e per Lui. Madre trafitta, trafiggi il cuore mio, e imprimici le pene tue e del crocifisso Signore. Amen.<br>
   Virtù - Fortezza. Fioretto - Tutte le pene e le avversità che ti accadono in questa giornata, sostienile con coraggio, immaginandoti di essere con Gesù crocifisso nel corpo e nell'anima. Rigetta con animo virile le tentazioni, memore del detto dell'Apostolo: "Quelli che sono di Cristo Gesù hanno crocifisso la loro carne con le sue passioni e i suoi desideri" (Gal 5, 24). Se gli amici ti abbandonano, non ti lamentare. Perdona le offese come Gesù perdonò ai suoi crocifissori, e per amore di Maria Addolorata rinunzia ad ogni sentimento di odio e di vendetta. Il tuo discorso sia più diffuso e benevolo con le persone che ti fanno antipatia, e breve e contenuto con quelle che ti fanno simpatia. Giaculatoria  - O Maria, mare acerbissimo di dolore, fammi piangere con te.<br>
PREGHIERE PRIMA DELLA COMUNIONE<br>
Il buon ladro crocifisso al tuo lato, o Gesù mio, è il pegno della nostra miseria e della tua misericordia. riderò anch'io oggi col buon ladro: Gesù ricordati di me quando entrerai nel tuo regno (Lc 23, 42). Qual è ora il regno tuo, o Agnello immacolato, fatto vittima di amore per i miei peccati in quest'Ostia pura e santa? Lo sento dalla tua bocca: Le mie delizie sono lo stare con i figli degli uomini (Pr 8, 31). I nostri cuori sono il trono del tuo amore: e questo mio cuore anela di venire a te e possederti1 o Dio del mio cuore, o Salvatore mio Signore, ricordati di quella sete onde ardesti sulla croce, sete delle anime, sete dell'anima mia, che in quel momento era presente al tuo pensiero, carica com'è d'iniquità. Sitio, dicesti: ho sete. Deh, fa' Tu che anche io abbia sete di Te, del tuo amore, del tuo dolore! Quest'anima, bruciata dal fuoco delle ree concupiscenze, va cercando una sorgente di acque vive che la rinfreschino, la dissetino, la fortifichino, la risanino; e questa sorgente è il tuo Cuore purissimo, che io ricevo in questo momento col tuo Corpo, col tuo Sangue, con la tua Anima santissima, con la tua Divinità. Ma io povero e nudo non verrò solo, verrò accompagnato dai sospiri delle anime giuste che aspettavano la tua morte, a cominciare da Adamo, Abele, Abramo, Giacobbe, Giuseppe e finire al tuo padre putativo S. Giuseppe, S. Giovanni Battista, i suoi genitori Elisabetta e Zaccaria, i tuoi avi Gioacchino e Anna, il vecchio Simeone e Anna del tempio; verrò col pianto delle pie donne che bagnarono i tuoi piedi, con l'amor della Maddalena, che non si staccò mai dal tuo sepolcro; verrò con l'ardore e la purità di tutti gli angeli, di tutti i santi del paradiso e di tutti i giusti della terra. Mi presenterò col cuore traboccante di amore e di dolore della tua medesima Madre, che hai voluto, in Giovanni, Madre mia. O Maria, o Madre, lasciatami dal morente Gesù, compi ora l'ufficio di Madre: presenta questa sciagurata anima al tuo Figlio, investila del tuo amore e del tuo dolore, e digli che e gli domando perdono. Ed in segno del tuo perdono dammi Tu stessa il tuo Figlio. Tu con le tue mani lo deponesti nel sepolcro; Tu stessa ponilo in questo momento nel o éu6re, che vuol essere la tomba, la cella, la casa dell'amore. E freddo, è vero, più di quella pietra che rinchiuse il tuo Figlio; ma sta a te, o Vergine potente, di farlo ardere del fuoco della carità. Metti la pace fra me e il Figlio tuo, e stringici con legame sì forte di amore, che neppure la morte lo possa sciogliere più. Amen.<br>
(Si dice l'Orazione per chiedere a Gesù Cristo la grazia della quale si ha bisogno, e la Domandare alla Beatissima Vergine di Pompei, come sono a pag. 7).<br>
PREGHIERE DOPO LA COMUNIONE<br>
Ecco, Eterno Padre, il Figlio tuo che hai dato alla morte per me, eccolo io te lo presento con tutte le sue Piaghe, con tutto il suo Sangue già unito all'anima mia. Ora non guardare alla mia indegnità e miseria; volgi lo sguardo tuo amoroso a questo Figlio, che è mio fratello, mio sposo, mio cibo, anima dell'anima mia, vita mia, tesoro mio. Ti ringrazio, Eterno Padre, di averlo dato a morte per me: ti lodi e ti ringrazi per me questo tuo medesimo Figlio, questo suo cuore, fatto cuore mio, questa sua Anima, fatta ora anima mia, questa sua Umanità, fatta mia, e questa sua Divinità, che è tua e che a me comunichi per grazia. "Che renderò al Signore per quanto mi ha dato?" (SaI 115,12) - "Padre, - griderò io con Gesù, - nelle tue mani consegno il mio spirito" (Lc 23, 46). Ti offro il sacrificio di me stesso, della mia libertà, della volontà, della vita mia: "Consummatum est - tutto è compiuto. Rammentati che ci ha detto Egli stesso, che Tu non negherai il tuo Santo Spirito a quelli che te lo chiederanno" (Lc 11,13). Concedimi, per amore di questo Figlio morto in croce, ed ora vivo e vero nell'anima mia, lo spirito di amore, lo spirito di mortificazione,lo spirito di sacrificio, lo spirito di abbandono alla tua volontà, lo spirito di fedeltà per seguire i suoi esempi. O Gesù mio, Tu volesti compiere la mia redenzione permettendo che una lancia ti aprisse il costato, e mostrasse il tuo cuore, quale luogo di rifugio e di ricovero amoroso alle anime. Qui io mi starò, in questa piaga del tuo costato, sino a che non avrò inteso risuona-re la tua voce, come al buon ladro: In verità ti dico, oggi sarai con me in Paradiso (l,c 23, 43). lì Cuore tuo pietoso fu toccato dalle parole del perdono che domandava il Ladro, e come potrà chiudersi alle voci di perdono che implora ai tuoi piedi quest'anima trafitta dal dolore di averti offeso? Due sono le più grandi opere dell'amore, il dono e il perdono! Il dono è un messaggio del cuore, che vuole cattivarsi gli altri beneficando; e Tu me lo facesti quando mi creasti a te somigliante, quando mi assoggettasti tutto il creato, quando ti vestisti della mia carne, e ti sacrificasti tutto per la mia salvezza, per la mia felicità, e quando, morendo, mi lasciasti la cosa più cara, la Madre tua, volendo che fosse Madre mia. E quest'oggi stesso Tu mi hai donato la tua Divinità, la tua Umanità immersa in un mare di pene, questi tuoi capelli insanguinati e divelti, queste guance livide e peste, questi occhi gonfi e bagnati di lacrime, questa bocca amareggiata di fiele e di aceto, questi piedi, queste mani trafitte dai chiodi; ora mi dai i tuoi pensieri, i tuoi desideri, il tuo amore, la tua vita. Che altro hai Tu, che non mi abbia donato? Ma al di sopra del dono è il perdono, che vale a far dimenticare le più grandi ingiurie e sacrilicare se stesso per il bene dell'offensore. Questa opera di amore hai fatto Tu, o mio Dio, col dare alla morte il tuo Unigenito per salvare i peccatori che sono tuoi nemici. E questa par&lt;&gt; la del perdono è la prima che si ode risuonare sul Calvario nella bocca del Redentore moribondo: "Padre, perdonali perché non sanno quello che fanno " (Le 23, 34). Sì, mio Dio, tutto è compiuto: consummatum est. Il dono è compiuto, il tuo Cuore è mio, Tu sei tutto mio; ed anche il perdono Tu compirai in questo momento. Sì, perdonami, fammi bello della tua grazia, né permettere che per qualunque tentazione o tribolazione io mi allontani da te: fammi morire prima che io ti abbia a lasciare e dannarmi, o mio Dio, mio sposo, mio re, mio liberatore, mia unica speranza. E Tu, cuore aperto del mio Gesù,lava col sangue prezioso tutto ciò che può offendere la infinita tua purità, affinché niente più sia in me che da te mi allontani. O cuore infiammato di carità, fa' che io bruci dell'amore tuo. Ed io accetto di tutto cuore di vedermi sconosciuto, abbandonato, sprezzato, proscritto da tutte le creature, contento di non possedere che te solo. Fa' che io sia arso dal medesimo fuoco di cui esso arde; fa' che questo Sangue, che ora si trova dentro di me, cada sopra di me, e mi lavi, e mi infiammi, e mi consumi, e mi trasformi in Te. Signore, se vuoi, puoi guarirmi (Mt 8, 2). Sono afflittissimo di averti offeso. O cuore benefico, o speranza mia e vita mia, se hai sparso tanto sangue per me, se mi hai lasciato la tua propria madre, se hai voluto che una lancia ti squarciasse il petto per mostrarmi aperto il cuore tuo amoroso sulla croce, come puoi negarmi in questo momento il perdono dei peccati, la forza di vincermi, e la grazia di amarti sino alla morte? Da te lo spero. Amen. (Seguono le Orazioni per domandare la grazia di cui si ha bisogno, e le altre Invocazioni e Preghiere per acquistar le Indulgenze, a pag. 8 a pag. 9).<br>
 GRAZIA DELLA VERGINE DEL ROSARIO DI POMPEI<br>
IN CERÀNO DI NOVARA: Una grazia mediante i Quindici Sabati del Rosario<br>
La superiora delle Suore della Carità, Suor Paolina Gentina, che attende alle Scuole Preparatorie di Cerano, provincia di Novara, mandava all'Avv. Bartolo Longo la relazione della seguente grazia prodigiosa concessa dalla Regina nostra di Pompei per il Voto dei Quindici Sabati. E il Periodico de IL ROSARIO E LA NUOVA POMPEI la pubblicava nel quaderno di Dicembre 1888. Pregiatissimo Signore, «Una mia consorella a nome Suor Bibiana era da oltre sei anni affetta di grave malattia. Ultimamente si trovava in uno stato di così deforrne aspetto, che da se stessa cessava per delicatezza di comparire in pubblico. I medici poi le toglievano ogni speranza di guarigione, asserendo non somministrar la scienza più ritrovato alcuno pel suo malore. Quindi l'abbandonarono. La povera inferma si ridusse agli estremi, tanto che ricevette tutti i sacramenti dei moribondi compreso l'Unzione degli Infermi. Quand'ecco la Regina del Rosario fa giungere fino a noi la voce dei suoi prodigi. Il Periodico IL ROSARIO E LA NUOVA POMPEI annunzia le grazie senza numero che dalla sua Valle prediletta la Regina del Rosario sparge per tutto il mondo. Suor Bibiana, che da lungo tempo in pace portava l'umiliante sua malattia, senza alcuna speranza di riacquistare la perduta salute, si ridesta, spera la guarigione dalla Regina del Rosario di Pompei. Fa una Novena, poi un'altra. E benché non si veda esaudita, non perde la speranza, e tosto incomincia la cara devozione dei Quindici Sabati. Ed oh, meraviglia! Giunta appena al Decimo Sabato, ella è guarita!... Più non si riconosce quella di prima: in lei più nulla di deforme, ma bensì tutto naturale, come prima della malattia! l'a guarigione perfetta quanto insperata ha stupefatto i medici e quanti conoscevano l'inferma. Sia questo nuovo prodigio anche una nuova occasione di lodare e glorificare Iddio, e rendere onore alla Regina del Rosario di Pompei, nostra cara Madre Maria. Cerano (Novara) il 28 Settembre 1883. SUOR PAOUNA  GENTINA Sorella della Carità (La relazione della grazia è accompagnata dalla dichiarazione del medico e del parroco).
</p>
</div>
<div>
<h5>UNDICESIMO SABATO</h5>
<p>
PRIMO MISTERO GLORIOSO: LA RISURREZIONE DI GESU’ (Mt , 28; Mc, 10; Gv, 26)<br>
Meditazione: I. Considera, anima mia, come Nicodemo e il nobile e ricco Giuseppe d'Arimatea, membro del Consiglio dei Giudei, deposero Gesù, avvolto in una bianca sindone con lenzuola di lino tra gli aromi, in un sepolcro nuovo che era stato scavato in un masso. Ribaltarono una gran pietra sulla bocca del sepolcro, e si ritira-rono. Ma i Principi dei Sacerdoti e dei Farisei, ricordando la profezia di Gesù, che sarebbe risorto al terzo giorno, ottennero da Pilato che il luogo fosse custodito da guardie: "Ed essi andarono e assicurarono il sepolcro, sigillando la pietra e mettendovi la guardia" (Mt 27,66). Quanto sono corte le nostre vedute, o mio Dio! O prudenza umana, come sei debole contro il Signore! Tu servirai alla tua confusione e alla gloria di Lui. Gesù, morto il Venerdì Santo, risuscita il terzo giorno per virtù della sua divinità. L'anima sua santissima, disgiunta dal suo Corpo, restò sempre unita alla Divinità, e fu sempre l'anima di un Dio. Quel sacro Corpo, benché separato dall'anima, stava sempre unito alla Divinità, era sempre il Corpo di un Dio, degno, anche in stato di morte, dell'adorazione degli uomini e degli Angeli. Gesù discese nel Limbo come Dio e liberatore. Immagina, anima mia, come già da lungo tempo lo aspettavano quelle anime sante, e alcune di loro, come quella di Abele, sin dal principio del mondo. Considera con quale amore e con quale riconoscenza i Santi dell'antico Testarnento, al vedere il Salvatore, gli porsero le loro adorazioni e ringraziamenti. Tu pure devi ricopiarli in te nel desiderio di vederti introdotta un giorno in Paradiso per i meriti del tuo Redentore. lì sacratissimo Corpo di Gesù riposò tre giorni nel sepolcro, perché Egli col patire e morire aveva liberato dalla morte eterna gli uomini delle tre età del mondo, vissuti pienamente sotto la Legge di Natura, sotto la Legge Mosaica, e che sarebbero per vivere nella Legge della Grazia. Spuntava appena l'alba del terzo giorno, e Gesù in un istante risorge da morte ed esce dalla tomba chiusa, come era uscito dal seno immacolato di sua Madre, e come fra poco sarebbe entrato nel Cenacolo a porte chiuse. Come Dio onnipotente, non volle palesare il modo della sua risurrezione, ma operò in segreto. Essa, come appartenente all'ordine soprannaturale, doveva essere rivelata all'uomo per mezzo degli Angeli. "Ed ecco che vi ft£ un gran terremoto; un angelo del Signore, sceso dal cielo si accostò, rotolò la pietra e si pose a sedere su di essa. Il suo aspetto era come la folgore, e il suo vestito bianco come la neve" (Mt 28, 2-3). Bastò un solo Angelo ad atterrire tutti i soldati, che erano di guardia al sepolcro, e rovesciarli come morti per terra, sì che tutti fuggirono. Venite, Sacerdoti, Scribi e Farisei, vedete in quale stato sono ridotti coloro che voi avete armati contro un uomo morto, che dicevate seduttore. Il vostro esempio è stato seguito dai nostri empi, che credono di calmare la inquietudine che li divora, ponendo Gesù nel numero di uomini segnalati, come Numa, Mosé, Maometto. Ma chi dei vostri eroi favolosi poté mai dire, quand'era ancora vivo: Dopo tre giorni risusciterò? Questa portentosa parola era riservata per il vero Figlio di Dio: né la favola, né l'empietà, nè i demoni, nè gli uomini, per quanto sublimi e potenti, hanno potuto immaginare cosa simile! Nessuno ha toccato i vostri soldati, nessuno ha detto loro una parola; ed ecco come sono ridotti, solamente per quello che hanno veduto. Se non sono morti, se loro si permette di alzarsi e fuggirsene, è al solo fine che voi intendiate da loro medesimi la vostra sconfitta e la vostra vergogna, per esser testimoni irrefragabili della sua Risurrezione, affinché gli uomini tutti intendessero che, se lo avevano veduto soffrire flagelli, spine e morte, era stato solo perché Egli lo aveva voluto. Voi non siete degni d'intendere il Mistero della Risurrezione dalle testimonianze prescelte da Dio. O vero Figlio di Dio, che consolazione è questa per me e per noi tutti, che in Te ferma-mente crediamo! La tua Risurrezione, o glorioso mio Salvatore, riempiva pure i tuoi nemici di spavento: quanto a me non mi ispira altro che giubilo e somma consolazione, perché quella tua Risurrezione mi assicura la mia riconciliazione con Dio, e quindi la mia giustificazione. La tua è modello della risurrezione delle anime nostre alla grazia, e della risurrezione finale. E come Tu risorgendo prendesti nuova vita, così noi pure risorti dal peccato alla grazia, viviamo di una vita nuova. Aiutami, o Signore, a vincere gli ostacoli che mi si frappongono ancora. Rimuovi i nemici di mia salvezza, spedisci a me i tuoi santi Angeli, e ispira Tu solo le mie scelte sino al momento in cui mi ti manifesterai nella beata eternità. <br>
Il. Osserva, anima mia, come la Maddalena soffre di doversi staccare dal sepolcro dell'amato Maestro. Il venerdì sera bagna quella tomba delle sue lacrime; e alla tomba la sorprende il riposo del sabato. Il sabato sera ritorna al sepolcro, nè lo lascia, se non per andare a comprare aromi, e ritornarvi la domenica mattina. Nobile esempio della vera conversione a Dio! Modello del cuore umano, fragile sì, ma reso forte dell'amore di Dio! La vera carità non si estingue con la morte della persona amata, perché "l'amore è più forte della morte" (cfr. Ct 8,6). È ancora notte, e la luna nella sua pienezza continua a spargere una chiara luce sulla terra, allorché Maddalena sveglia le sue compagne e le sollecita a mettersi in cammino con lei. Maddalena previene il giorno, poiché per lei le ore scorrono troppo lentamente. Ohimè, quando io vado a Gesù Cristo per ricevere il vivo suo Corpo, perché non ho i medesimi desideri, la santa impazienza e la devota premura di Maddalena per il Corpo di Gesù sepolto? Io ne sono così lontano perché non ho il suo amore! Imitane, anima mia, il fervore col visitare spesso il tuo Gesù in sacramento: ivi sfoga i teneri sentimenti di amore e i desideri ardenti di riceverlo, e per Comunione spirituale abbracciarlo internamente quanto più spesso puoi nella giornata, nella interruzione del sonno durante la notte, e al primo destarti del mattino. "Maria di Magdala si recò al sepolcro di buon mattino, quando era ancora buio, e vide che la pietra era stata ribaltata dal sepolcro ..." (Gv 20,1). Il primo oggetto che le fa impressione è la grossa pietra (sigillata. per ordine dei Pontefici) fuori dal suo posto e rovesciata. Ella si avanza, spinge gli sguardi sin dentro al sepolcro, e vede che il Corpo del suo divin Maestro non vi è più. Che colpo al suo cuore! Senza dubbio, ella pensa, qualcuno nella notte l'ha preso; ma dove ricercarlo? "Corse allora e andò da Simon Pietro e dall'altro discepolo, quello che Gesù amava, e disse loro: 'Hanno portato via il Signore dal sepolcro e non sappiamo dove l'hanno posto!' Uscì allora Simon Pietro insieme all'altro discepolo, e si recarono al sepolcro. Correvano insieme tutti e due, ma l'altro discepolo corse più veloce di Pietro e giunse per primo al sepolcro. Chinatosi, vide le bende per terra, ma non entrò. Giunse intanto anche Simon Pietro che lo seguiva ed entrò nel sepolcro e vide le bende per terra, e il sudano, che gli era stato posto sul capo, non per terra con le bende, ma piegato in un luogo a parte. Allora entrò anche l'altro discepolo, che era giunto per primo al sepolcro, e vide e credette. Non avevano infatti ancora compreso la Scrittura, che Egli cioè doveva risuscitare dai morti. I discepoli intanto se ne tornarono di nuovo a casa" (Gv 20,2 - 10). <br>
III. Considera, anima mia, il dolore di Maddalena nel non trovare Gesù; ed apprendi quale deve essere il dolore di un cuore che vuole veramente convertirsi a Dio. Ella non si parte da quel luogo, "ma stava all'esterno, vicino al sepolcro e piangeva. Mentre piangeva, si chinò Non si dà pace, non si sbigottisce all'improvvisà apparizione dei due angeli, non è abbagliata dalla loro bellezza, né esaltata dalle loro parole. Li vede, li sente, risponde, e non parla per altro, che per sapere da loro dov'è Gesù, disposta a lasciare gli angeli per un giardiniere, se questi le può dare schiarimenti. Crede che tutti sanno la causa del suo pianto; scambia Gesù stesso per l'ortolano; si offre a prender da sola il corpo morto di lui, quasi fosse un fiore. "Signore se l'hai portato via tu, dimmi dove l'hai posto, ed io andrò a prenderlo" (Gv 20,15). Quanto è ardimentoso il vero amore! Tutto gli sembra facile: gli si presentino i peggiori strazi, li sostiene con lo stesso coraggio, qual si fece vedere in tanti milioni di martiri. E che farà ella a sentire la voce del suo Maestro che la chiama per nome? Ella che non si era mai staccata dalla croce del suo Gesù, né sapeva staccarsi dalla sua tomba? Mira, anima mia, quali sono i sublimi effetti della vera conversione del cuore. Diviene questo allora il trono delle compiacenze e delle delizie della SS. Trinità, l'oggetto dei suoi favori, l'ammirazione degli angeli. Guardalo in Maddalena. Con quale compiacenza questo divino Salvatore vede i sentimenti di lei, i suoi desideri, il suo amore, la sua perseveranza e l'ardore del suo coraggio, onde è disposta ad intraprendere ogni cosa! Egli ricompensa l'amore delle anime che a lui si convertono, riempiendo il loro cuore della gioia più pura e più ineffabile. Se Gesù vedesse in me le generose disposizioni della Maddalena, che cosa non mi farebbe? ... Ma, accade tutto il contrario! Per piacere al mondo e per soddisfare le mie passioni intraprendo cose superiori alle mie forze. Solo per il sevizio di Dio e per acquistare la pérfezione vado allegando la mia impotenza e la mia debolezza! O Gesù, io ti riconosco per vero mio Maestro, e Tu degnati di riconoscere me per tuo discepolo. Manifestati al mio cuore, e accendilo del tuo divino amore. Che é mai questo che io ascolto dalla tua divina bocca, o mio Signore? Va dai miei fratelli ... O Signore, avevi detto che più non li chiameresti tuoi servi, ma tuoi amici: ed ora li chiami fratelli? ... O carità ardente del mio Salvatore! Chiama fratelli coloro che pochi giorni prima erano fuggiti da lui per paura, lasciandolo in potere dei suoi nemici! O mio benefattore, Tu non ti lagni di essi, né mandi loro rimproveri, ma il titolo affettuoso di fratel-li? Tu nomini Pietro con distinzione per rassicurano del perdono già datogli, e onorario quale capo degli apostoli. Amore di Gesù, quanto sei sviscerato verso i figli degli uomini, sempre dolce, sempre amorevole verso i pecca-tori! E chi è quel peccatore si stolto e indurito, che non venga a gettarsi ai piedi del migliore dei padri, sempre benigno e compassionevole verso i figli traviati? Pietro ebbe subito il perdono della sua colpa, perché il venerdì era caduto, ma subito si penti e corse a prostrarsi ai piedi della Santissima Vergine, dicendole, certo con grandi lacrime: Perdona, Signora, a questo servo infedele, che per umano timore ha disconosciuto il suo Dio, tuo Figlio! E Maria lo consolò; ed egli non ebbe più un minimo dubbio di averlo ricevuto ancora da Gesù, perché Gesù mai non si oppone a ciò che vuole sua Madre. Anima mia peccatrice, se per le tante tue ricadute non hai coraggio di far ricorso a Gesù, benché si dolce e compassionevole, ricorri alla Madre, che è la fonte delle divine misericordie: va ai piedi suoi con fiducia, ed Ella ti otterrà dal Figlio i mezzi per uscire dal peccato e la grazia di una sincera conversione. Gesù Cristo, avendo preso da Maria quella Umanità santissima che ha sacrificata per la nostra Redenzione, a Lei ha consegnato tutti i tesori dei meriti acquistati nel corso della sua mortale vita. O Maria, Tu fosti la prima a ricevere da Gesù la consolazione di vederlo risorto, ché Madre Santissima di Lui, più di ogni altro avevi partecipato alla sua Passione. Tu per prima lo vedesti in tutto lo splendore della sua gloria, tra gli angeli e le anime dei santi, come fosti l'ultima a lasciare la sua croce, quando, morto e sfigurato, lo stringesti tra le braccia. Te Egli ringraziò di quanto avevi sofferto nel corso di trentatre anni: dei disagi durissimi in Betlemme, del rifiuto degli uomini, dell'abiezione, della povertà, della fuga tra gli stranieri e dell'amara partecipazione a tutti i dolori, quale corredentrice del genere umano. Tu fammi parte di questo gaudio nello spirito, e adempi il desiderio ardente del mio cuore: convertilo tutto a Dio, trailo tutto a te, ed imprimi su di esso tutti i dolori e la passione del tuo Signore crocifisso. Amen<br>
Virtù - Conversione del cuore a Dio. Fioretto - Esamina la tua coscienza, per scrutare che cosa ti impedisca di progredire nell'amor di Dio e nel convertire tutto il tuo cuore a Lui; e procura di porvi rimedio col consiglio del tuo Confessore. Risorgi oggi dallo stato di tiepidezza; ed in tra prendi da questo momento una novella vita di fervore e di carità. Rinnova nel corso di questo giorno per quindici volte il proponimento fermo di non dispiacere più a Dio, né al tuo Angelo Custode, ripetendo: « Signore, prima morire, che più offenderti».<br>
Giaculatoria - O Maria, Signora del mondo, prendi il possesso dell'inquieto mio cuore. <br>
PREGHIERE PRIMA DELLA COMUNIONE<br>
Quanto vorrei avere l'amore ed il fervore della tua Maddalena, o mio Gesù, quest'oggi: l'anima mia è peccatrice. Ma chi rese la Maddalena un nobile esempio di amore e di costanza? Non fosti Tu, dolcezza eterna e fonte di ogni amore, Verbo Eterno fatto Uomo per amore degli uomini? Quanto dunque debbo io sperare quest'oggi che voglio riceverti solo per legarmi a te con indissolubile amore? Con Pietro e con Giovanni voglio correre anch'io anelante e assetato del tuo amore a questa mensa. Essi non trovarono Te che eri già risorto, ma in questo altare io troverò Te, Dio e Uomo, in Anima, Corpo, Sangue e Divinità. Tu più volte apparisti risorto ai tuoi Discepoli per confermarli nella fede: per me, o mio Dio, non ho bisogno della apparizione per crederti Dio vero, risorto per propria virtù e vincitore della morte e dell'inferno. Mi basta vedere quell'ostia santa nelle mani del Sacerdote per crederti realmente presente, come sei glorioso nel cielo, assiso alla destra del tuo divin Padre. Se tu ti facessi vedere a me, come ti mostrasti a Maddalena, e alle pie Donne, e poi ai discepoli di Emmaus!... Eppure Tu fai di più: Ti doni a me... Fai di più ancora: mi prometti di farti a me vedere a faccia scoperta nel Cielo. Questo è il luogo in cui debbo desiderare di vederti! E ti vedrò io, Signore? Fa', o buon Gesù, che mentre aspetto quel giorno beato ed eterno, io creda, io speri e viva in maniera che pienamente corrisponda ad una fede così sublime, ad una speranza così magnifica. Fa1, o mio Dio, che te solo cerchi il mio cuore, te solo desideri l'anima mia, fin quando giunga a vederti e possederti nella magnificenza della tua gloria. O Maria, Madre vera di Gesù e Madre mia, per quella tua viva fede con cui aspettavi la Risurrezione del tuo Figlio, rappacificami con Lui, che è offeso per i miei peccati, e converti questo cuore. Apparendo ai suoi Discepoli, Egli diede loro la pace: Pace a voi; e mostrò loro le sue piaghe. Quanta speranza ho io quest'oggi che nel naverlo con le sue piaghe, col suo Sangue e con la sua Divinità possa sentire quel divino soffio, che Egli diede ai suoi Discepoli, e tutto mi riempia del suo e del tuo amore; e mi dia una pace battagliera ed operosa, che mi procurerà quiete e riposo, anche in mezzo alla guerra implacabile dei nemici. O Maddalena, o sante donne che andaste ad imbalsamare il preziosissimo Corpo di Gesù, aiuta-temi ad offrire a questo buon Dio il balsamo degli affetti più puri e della mia contrizione, secondo gli ardenti desideri del suo Cuore amatissimo. Amen.<br>
 (Si dice l'Orazione per chiedere la grazia della quale si ha bisogno, e la Domanda alla Beatissima Vergine di Pompei come pag. 7).<br>
PREGHIERE DOPO LA COMUNIONE<br>
Quanta degnazione, Gesù mio buono! Mi hai dato tutto te stesso, ed io ti abbraccio, fratello mio e mio Dio. Dimora con la tua potenza e la tua carità nell'anima mia, abbracciato a questo cuore che tante volte ti ha tradito e ripudiato. Ed ora che ti ho ricevuto in me, ti credo e ti confesso benché non ti veda; sento la forza della tua virtù, benché non ti tocchi: ammiro la tua onnipotenza, benché io sia cieco, miserabile, superbo. Ma la forza del tuo amore chi può adeguatamente valutare? Angeli e Santi del paradiso, che siete sempre intorno al trono dell'Agnello, voi stessi non pervenite a scrutarne a fondo la profondità e la dolcezza. O Maddalena, prestami l'amor tuo in questo momento fortunato, mentre stringo nel mio cuore il tuo e mio Signore. E Tu, Gesù mio, fa' sentire a questo cuore le voci del perdono: Anima peccatrice, ti son perdonati i peccati perché molto hai amato. E come chiamasti lei per nome, chiama, Gesù, per nome l'anima mia; ripeti quel dolce titolo di fratello che desti ai Discepoli. Non solo i tuoi Apostoli godono sì segnalato vantaggio, ma anche noi che Tu ti degni di chiamare tuoi fratelli. Ora chè siamo noi, o Dio di maestà, per meritare di essere da te chiamati fratelli? Chi mai può sentire questa parola, senza cadere ai tuoi piedi coperto di confusione e acceso d'amore? E chi mai, dopo averla sentita, può degenerare da questi sentimenti, e indursi ancora ad offenderti? Ma Tu, Gesù mio, che sei la sorgente della carità, anzi la carità medesima, fuoco sacro che sempre ardi, né mai ti estingui, accendi me pure, come la Maddalena, del tuo santo amore, e questo sia più forte della morte; affinché per te viva, per te operi, per te soffra, per te muoia. Il mio cuore è assai più duro degli Apostoli increduli alla tua Risurrezione, mentre è più fortunato dei due Discepoli di Emmaus. Con questi sedesti a mensa, prendesti il pane, lo spezzasti e lo porgesti loro; ma a questa Mensa divina, a cui ora mi sono assiso, ben altro pane ho avuto da te, Dio mio. Te stesso ho ricevuto sotto il segno del pane. E pure le mie tenebre sono più folte di quelle del loro spirito. Io ti posseggo oggi non solo con la grazia, ma tutto intero nel Sacramento del tuo Corpo: e per qual motivo io non mi sento sensibilmente commosso, se non perché i miei occhi sono abbacinati? E perché sono tali, se non perché il il mio cuore è duro? Tocca dunque questo cuore, o divino Gesù, cambialo, rendilo conforme al tuo Cuore, ~ il mio spirito sarà illuminato: e se talvolta credi di dovermi nascondere il tuo volto, non mi privare almeno del tuo soccorso. Fammi comprendere, come facesti ai due Discepoli, che le umiliazioni sono state per te il cammino necessario alla gloria (cfr. Le 24,26). O Sante Donne, che in questo giorno vedeste Gesù risorto, e lo toccaste, e gli stringeste i piedi, e lo adoraste; o Maddalena privilegiata, o Santi Discepoli ed Apostoli! e voi, caro mio Padre San Giuseppe, e santi Patriarchi e Giusti dell'Antico Testamento, che risuscitaste con Gesù, Anime dei primi nostri Genitori, riscattate dal Limbo dal Salvatore glorioso; voi tutti fate echeggiare intorno a quest'anima mia i cantici della vostra ammirazione e della vostra riconoscenza, del vostro amore e delle vostre benedizioni per questo comune Liberatore. O Maria, non più Madre di dolori, perché trionfasti in questo giorno col trionfo del tuo Figlio; per la sua Risurrezione, fa' che io risorga dalla morte del peccato, affinché non perda quest'anima che tanto dolore a te è costata e tanto sangue all'Uomo-Dio. O Signora, anch'io aspetto la risurrezione universale della carne; e quella di Gesù è il modello della mia risurrezione che sarà nel giorno del Giudizio. Il suo Corpo è risorto coi doni di gloria e d'immortalità. Avrà anche il mio corpo tali doni? A qual lato sarò io del tuo Figlio, a destra o a sinistra? O Madre mia pietosa, Tu che sei la speranza mia, la riconciliatrice dei peccatori con Dio, l'àncora di salvezza; Tu ottienimi che la conversione del mio cuore a Dio sia sincera e costante: sicché per questa santa Comunione anch'io risorga glorioso nel giorno del Giudizio per glorificare il mio Salvatore e te, mia Regina, mia salvezza, mio rifugio, mia Madre benigna. Amen.<br>
(seguono le Orazione per domandare la grazia di cui si io bisogno e le altre Invocazioni e Preghiere per acquistar le Indulgenze da pag  8 a pag. 9).<br>
GRAZIA DELLA VERGINE DEL ROSARIO DI POMPEI.<br>
IN SAVONA: Suor Maria Pia, Figlia di Nostra Signora della Neve, con la devozione dei Quindici Sabati ottiene non solo una grazia spirituale, ma anche la guarigione del corpo.<br>
Suor Maria Pia, Figlia di Nostra Signora della Neve in Savona, nell'anno 1882 fu presa da dolori articolari e da disturbi del fegato, che le rendevano difficile e dolorosa la digestione. I dolori articolari assunsero un decorso lento ma progressivo, in guisa che la povera suora, nonostante la sua giovane età di anni trentadue, fu resa inabile a camminare senza l'aiuto delle grucce; e, malgrado tale aiuto, il cammino stesso diventò penoso e stentato. Dal detto anno 1882 fino al 1888 fece uso di svariati rimedi prescritti da sei valenti Professori in medicina. Finché entrò nella convinzione, partecipata anche dai medici, di dovere rassegnarsi di portare fino alla morte una croce spiacevole, ma ormai inevitabile. Nel Luglio del 1888 le capitò tra le mani un quaderno del periodico La Settimana Religiosa di Genova, ove lesse la prodigiosa guarigione di Antonietta Balestrieri. Allora le pigliò vivo desiderio di ricorrere alla Vergine del Rosario di Pompei, e cominciò con grande fede la devoione dei Quindici Sabati per ottenere precipuamente una grazia spirituale, e poi anche la guarigione del corpo, se ciò fosse piaciuto alla Divina Maestà. Ed oh, bontà di Maria! Fin dai primi Sabati, con grande sorpresa, sentì un miglioramento crescente di giorno in giorno. Appena termina-ti, li rincominciò, facendo per quindici giorni consecutivi le stesse pratiche dei Quindici Sabati. Ed ecco che il quindicesimo giorno, nel cuore dell'inverno, si trovò compiutamente risanata non solo della artrite, ma del mal di fegato, con la grazia spirituale ottenuta. Da quel giorno poté fare lungo cammino senza stancarsi, e con tale speditezza, da far meravigliare chiunque l'avesse prima conosciuta. Attestano questa grazia, oltre la graziata Suor Maria Pia con lettera autografa del 15 Maggio 1890, anche Suor Maria Gallisto Madre Generale, Suor Maria Chiara Vicaria, Suor Maria Antonietta Segretaria. (Da Il ROSARIO E LA NUOVA POMPEI, Anno X, 1893, pag. 358).<br>
IN CASERTA: L 'egregio giovane Francesco Monti riceve la vita e la sanità dalla Vergine di Pompei per mezzo dei Quindici Sabati<br>
Una delle più cospicue famiglie di Caserta èquella del Sig. Pasquale Monti. il quale ci scrive attestando la prodigiosa grazia nella persona del suo primogenito Francesco, ottenuta per la devozione dei Quindici Sabati.<br>
Preg.mo Sig. Avvocato, «Con l'animo ricolmo di consolazione Le narro la grazia della guarigione del mio primogenito Franceschino, ottenuta mediante l'efficacissimo patrocinio di Maria Santissima del Rosario di Pompei e la potenza del divinissimo Nome di Gesù, che con fede invocammo nel tempo della sua infermità. Circa un anno è stato infermo il mio caro Franceschino, con catarro bronchiale all'apice del polmone destro con febbre e tosse. Questa malattià tenne in grande angustia l'intiera famiglia... Ma la viva fede che avemmo nella misericordia di Colei che ha posto il trono delle sue grazie nella Valle del Vesuvio, ci apri il cuore ad una dolce speranza; sicché, unito a mia moglie, a una sorella, ed agli altri miei figli, pregavamo con la fervida Novena. E, quando la febbre si aumentava e vedevamo l'infermo più abbandonato di forze, al Cielo rivolgevamo gli occhi lagrimosi, e ciascuno diceva segretamente alla Madonna: - Fa', dunque, o tenerissima Madre, che il caro infermo si ristabilisca a gloria del Santissimo Nome del tuo Figliuolo Gesù. Ci fu consigliato di fare i Quindici Sabati precedenti la grande solennità del 5. Rosario, e li facemmo con viva fede, anzi recitammo ogni di l'intiero Rosario. Ad ogni Sabato l'infermo migliorava gradatamente. E quando fu la grande festività di Maria Santissima del Rosario in Ottobre, Franceschino si uni con la famiglia, e nell'ora di mezzodì genuflesso recitò la Supplica alla Regina delle Vittorie. Ebbe poi viva fede, e disse che da quel giorno non soffrirebbe più nulla, e così avvenne. Si ristabilì tanto bene da far meraviglia a quanti lo videro. E costà, Signor Avvocato, è nota la venuta mia in Valle di Pompei. Lei vide uniti con me, genuflessi all'altare di Maria, l'infermo guarito e il resto di mia famiglia; fu testimone che, in adempimento di voto, il dl 5 Settembre del 1885 ascoltammo la Messa cantata, ne cibammo del Pane dei forti, e deponemmo la nostra offerta ai piedi della SS. Vergine. Ora nella piena della gioia vengo a pregarla di riportare questa mia lettera nel suo Periodico, affinché tutti apprendano che chi vuoi grazia deve ricorrere alla misericorde Regina del Rosario di Pompei. La riverisco anche per la mia famiglia, e mi dichiaro Caserta, 23 Settembre 1887. PASQUALE MONTI». (Da Il ROSARIO E LA NUOVA POMPEI, Anno IV, 1887, pag. 630).
</p>
</div>
<div>
<h5>DODICESIMO SABATO</h5>
<p>
SECONDO MISTERO GLORIOSO: ASCENSIONE DI GESÙ AL CIELO. (Lc 24; Atti 1)<br>
Meditazione: I. Considera , anima mia, come Gesù risorto vuole rimanere glorioso sulla terra quaranta giorni, e mostrarsi visibile ai suoi Discepoli per confermarli nella fede della sua vera e reale Resurrezione.Ma non volle essere sempre manifesto, per avvezzarli a crederlo anche senza vederlo, come lo crediamo noi presente quale Dio in ogni luogo, e quale Di Uomo nel Sacramento eucaristico. Volle Gesù glorioso rimanere sulla terra per quaranta giorni quasi a compensare le tante lacrime e i sospiri dei giusti nei quaranta secoli che l'avevano aspettato. Giunse finalmente il tempo prefisso: dopo aver dato agli Apostoli ogni potere, e comandato di istruire tutte le genti e battezzarle, ordinò loro di trovarsi adunati sul monte Oliveto. "Mentre si trovava a tavola con essi, ordinò loro di non allontanarsi da Gerusalemme, ma di attendere che si adempisse la promessa del Padre, 'quella, disse, che voi avete udito da me: ... sarete battezzati in Spirito Santo fra non molti giorni. Così venutisi a trovare insieme, gli domandarono: 'Signore, è questo il tempo in cui ricostruirai il regno di Israele?' Ma egli rispose: 'Non spetta a voi conoscere i tempi e i momenti che il Padre ha riservato alla sua scelta, ma avrete forza dalla Spirito Santo che scenderà su di voi e mi sarete testimoni a Gerusalemme, in tutta La Giudea e la Samaria e fino agli estremi confini della terra"' (At. 1,4 - 8). Adora, anima mia, il tuo Salvatore, che è già per ascendere al Cielo: rallegrati con lui e del suo glorioso trionfo degli onori, che andrà a ricevere dal suo Padre celeste e da tutti gli Spiriti beati. Domandagli fin d'ora, e con ardore, lo spirito della fede. Con questo spirito reca-ti a Gerusalemme: osserva come il Salvatore esce da questa sì ingrata città, e si avvia al monte Oliveto, accompagnato dalla sua divina Madre, dagli Apostoli, dai primi suoi Discepoli e da molte sante Donne, in numero di oltre cinquecento. Tanta moltitudine di testimoni prescelti volle il Signore per confermare gli uomini nella fede della sua Ascensione al Cielo, ove sarebbe nostro Avvocato presso il Padre, e nostro gran Pontefice, compassionevole alle nostre miserie, per la prova che ne aveva fatta nel tempo della sua vita mortale. Unisciti a Maria, e, pregandola che ti partecipi alla sua fede, seguila fino al monte Oliveto. Ascolta qui con un profondo rispetto e venerazione gli ultimi accenti di Gesù, coi quali riprende gli Apostoli della loro poca fede nella sua Risurrezione, nella promessa dello Spirito Santo. Volgi uno sguardo tenero e rispettoso su Gesù che è per ascendere al cielo: i suoi occhi divini che tante lacrime avevano versato, e sulla croce erano stati languidi e moribondi, sono ora più scintillanti del sole. Il venerando suo capo non è più intriso di sangue, nè coronato di spine, ma coronato di gloria immortale. Tutte le piaghe, che deformavano il suo corpo, ora gli danno uno splendore divino; e, non più motivo di obbrobri e d'infamia, contribuiscono anzi alla gloria, e allo splendore del suo trionfo. Con Maria e con gli Apostoli, infiammati da un ardore tutto celeste, sostenuti da una speranza vivificante, mira Gesù, che fattosi visibile a tutti, alza le mani e li benedice, e dolcemente comincia ad elevarsi nell'aria.<br>
   Il. "Gesù alzate le mani, li benedisse. Mentre li benediceva, si staccò da loro e fu portato verso il cielo" (Le 24,50). Che spettacolo! quale meraviglia! I discepoli non avevano mai veduto cosa più stupenda. Lo avevano veduto prima della sua morte camminare sulle acque; Egli si era trovato in mezzo a loro nel Cenacolo a porte chiuse. Ma qui Gesù è con loro: essi gli parlano, Egli parla loro, e si leva in aria. Essi lo mirano, ma più non lo posseggono: una bianca nuvola lo ha circondato e tolto loro di vista. Non ignorano dov'Egli vada, poiché l'ha detto tante volte. Sale al cielo, donde era disceso; ritorna al suo Padre che l'aveva mandato. Va dov'essi non possono ora andare, e dove andranno un giorno; va ad occupare il posto che gli è dovuto, e preparare le sedi che Egli ha meritate per loro e per tutti noi. Va a sedere alla destra di suo Padre, e riposarsi nel seno di lui, sino a tanto che Egli ci chiami a stare con Lui. Perché il mio cuore non rimane commosso a un tale spettacolo? Apriti, o freddo mio cuore, alla più ferma speranza, distaccati per sempre dalla terra per renderti sempre fisso nel cielo. Gli Angeli, gli Arcangeli, tutte le Potestà celesti vengono innanzi al loro Re. Tutti i giusti morti dal principio del mondo e tutti quelli che sono risuscitati con Gesù Cristo, si uniscono per accompagnare il glorioso trionfo di lui. Adamo, Eva, Abele, Matusalemme, Giobbe, Tobia, Abramo, Isacco, Giacobbe, i santi Profeti con Isaia, Geremia, i santi Re con David; S. Giuseppe, S. Anna, S. Gioacchino, S. Giovanni Battista, Zaccaria ed Elisabetta, i santi Re Magi, il santo vecchio Simeone e Anna, il buon Ladro. La carne era stata scacciata dal paradiso terrestre, ma nella persona del Verbo fatto carne essa si solleva al Cielo. "Sollevate, porte, i vostri frontali, alzatevi, porte antiche, ed entri il Re della gloria. Chi è questo re della gloria? Il Signore forte e potente" (Sal 24,78). È l'Agnello di Dio ucciso; èil Leone vittorioso, il Leone della Tribù di Giuda, il Signore della virtù, è il Re della gloria. Questo è il titolo col quale Gesù Cristo va a sedere alla destra del Padre, e vi fa sedere tutti quelli che Egli ha liberati; ivi aspetta tutti quelli, che crederanno in lui, e profitteranno della sua redenzione. Quanti già vi sono assisi! E con quale occhio guardano essi la terra e tutto ciò che forma l'occupazione degli uomini! Al cielo, dunque, anima mia. Al cielo tieni sempre rivolto il cuore e la mente, come al termine del tuo mortale viaggio, come al luogo del tuo riposo. La fede t'insegna: "Non abbiamo quaggiù una città stabile, ma cerchiamo quella futura" (Ebr 13,14). Sollevati quindi per mezzo della fede, considerando che la terra non è la tua patria; ma come cittadina del cielo, qui non sei se non di passaggio e sempre in attesa del tuo ritorno lassù. Affaticati, adunque, in questo giorno a ravvivare in te la fede delle cristiane verità che si oppongono ai falsi beni della terra e alle vane illusioni di questo mondo che corrompono il cuore. La fede è l'occhio e la ragione del cristiano, è il fondamento di tutto l'edificio della nostra eterna salvezza. "il fondamento delle cose che si sperano" (Ebr 11,1). Alla fede è promesso per premio il paradiso. "Chi crederà sarà salvo, ma chi non crederà sarà condannato" (Mc 11,16). Per la fede Gesù Cristo dimora in noi, e noi in lui; per essa Gesù opera in noi, e per essa ci sono comunicati i suoi Misteri e la sua Vita.<br>
III. Anima mia, se tu miri alla ricompensa promessa, reputerai leggera ogni fatica, sopportabile ogni infermità, soffrirai la povertà e la privazione dei comodi della vita, sosterrai in pace le ingiurie e i torti, chiuderai gli occhi al falso splendore del mondo perché non ti abbagli; avendo sempre presente che tutto il fasto e la gloria mondana va a finire nella cenere del sepolcro. L'anima separata dal corpo non porterà con sé altro che le sole opere: a sua gloria, se buone; a sua confusione, se malvage. Per non perdere il pensiero dell'eternità, S. Macario, S. Antonio, e lo Stilìta abbandonarono le città e popolarono i deserti; S. Benedetto, S. Bernardo, S. Domenico e S. Francesco si rinchiusero nei chiostri, e, santificando se stessi, santificarono il prossimo!... Considera ora, anima mia, quale deve essere l'affetto di una anima toccata dal desiderio dell'eterna vita, che diriga cioè ogni pensiero e ogni azione a Gesù Cristo, come facevano gli Apostoli. "Poiché essi stavano fissando il cielo mentre egli se ne andava, ecco due uomini in bianche vesti si presentarono a loro e dissero: 'Uomini di Galilea, perché state a guardare il cielo? Questo Gesù che è stato di tra voi assunto fino al cielo, tornerà un giorno allo stesso modo in cui l'avete visto andare al cielo"' (At 1,10-11). Gli Apostoli, dunque, in quel momento erano immobili, insensibili a tutto ciò che accadeva sulla terra, incapaci della minima distrazione, infiammati da un ardore celeste, sostenuti da una lieta speranza. Benché non vedessero più Gesù, non lasciavano però di guardare verso il cielo.  "Allora, dopo averlo adorato, ritornarono con grande gioia a Gerusalemme dal monte detto degli Ulivi, che è vicino a Gerusalemme quanto il cammino permesso in un sabato"' (Le 24,52 e At 1,12). Il giubilo spirituale dunque è il fatto dell'obbedienza, che fa seguire la preghiera all'azione e l'azione alla preghiera. Gli Apostoli obbedirono all'avviso dell'Angelo... E tu obbedisci ai tuoi superiori che fanno le veci degli Angeli presso dite. Obbedisci ai tuoi doveri che sono la volontà di Dio sopra di te; e non temere di lasciare il Monte Santo, cioè la contemplazione, per ritornare alla Città, cioè alle occupazioni ordinarie che Dio esige da te. Ricordati che il tuo Gesù entrò nel cielo dalla sommità di quel monte Oliveto, alle cui falde aveva dato principio alla sua Passione. Ai piedi di questo monte divino il Maestro fu veduto prostrato1 agonizzante, quindi preso, legato e condotto come un malfattore. . Dalle umiliazioni dunque e dai pentimenti, che ti abbassano al cospetto degli uomini, ascenderai al monte della gloria che è in cielo. O mio Gesù, pieno di riconoscenza e di amore, mi rallegro con te della tua gloria e del tuo trionfo. Ma ricordati, o mio divin Salvatore, che Tu per ricomprarmi spargesti tutto il tuo Sangue adorabile, e nel cielo sei asceso per prepararmi un posto, come Tu stesso dicesti. Rendimi degno di occuparlo un giorno: sostienimi con la tua grazia; affinché io possa pervenire a questo celeste e desiderato regno. Armami della tua fortezza, affinché io superi tutti i nemici che lo vorranno impedire. Mària, Madre della bella speranza, Tu mi rendi agevole col tuo amore e con la tua grazia la via che deve condurmi al cielo. Amen.<br>
Virtù - Desiderio di cielo. Fioretto  - Fai, come i primi Cristiani, apparire in tutti i tuoi atti la fede che ti anima. « Il giusto vive di fede»: perciò non legare il tuo cuore al vano parlare e al vano comparire. Disprezza le distrazioni del mondo con la speranza dei gaudi eterni e della compagnia degli Angeli. In tutte le occorrenze spiacevoli di: «Tutto deve passare: non abbiamo qui dimora permanente, ma aspiriamo alla futura». Ripeti per tre volte durante il giorno «Quando, Signore, vedrò io il tuo bel volto?». Giaculatoria  O Maria, scala del paradiso, traimi con te alla bellezza dei beni eterni.<br>
PREGHIERE PRIMA DELLA COMUNIONE<br>
O Gesù, Tu salisti al cielo per prepararci un posto nella tua gloria; ma il tuo Cuore ardente di amore non ammetteva di lasciarci orfani sulla terra. Tu ci lasciasti tutto te stesso in questo Sacramento d'amore, che l'anima mia, prostrata nella polvere e nell'abisso del suo niente, riverisce, adora e benedice quale ricordo del più affettuoso tra i padri, del più dolce tra i fratelli, del più tenero tra gli sposi, dono degno solamente di Dio. In questo sacro ciborio io raffiguro il pozzo di Sicar ove scaturiscono sorgenti di acqua viva zampillante fino alla vita eterna. Qui Tu, stanco delle mie iniquità, e pur paziente e benigno, aspetti l'anima mia per ristorarla delle tue Carni immacolate e del Sangue divino, come aspettavi un dì la Samaritana per condurla all'eterna vita. Qui ai piedi tuoi quest'anima traditrice e spergiura aspetta col dono del tuo amore il perdono che desti alla donna adultera. Qui io dirò col pubblicano: "O Dio, abbi pIetà di me peccatore" (Lc 18,13). Intendo bagnare i tuoi piedi con lacrime di compunzione, per ascoltare oggi nel mio cuore le tue dolci parole: Ti son rimessi i peccati, perché molto hai amato. "Lee sono perdonati i suoi molti peccati, poiché ha molto amato. .... Ti sono perdonati i tuoi peccati "(Lc 7,4748). Ma se io non ho un grande amore, chi altri può darmelo, se non Tu che sei Amore eterno, infinito1 sommo? Tirami dunque a te, Dio mio; preparami tu stesso col tuo Spirito a riceverti degnamente. Voi, o santi Patriarchi, che dal Limbo passaste al paradiso; voi, santi Apostoli e Discepoli, testimoni del trionfo del Salvatore; e voi Angeli, che accompagnaste Gesù al cielo, voi prestatemi la vostra riconoscenza, le vostre adorazioni, i vostri affetti, le vostre benedizioni nel momento in cui un Dio per eccesso di amore si unisce alla sua creatura per sollevarla dall'abiezione e farla degna del paradiso. E Tu, o Vergine Immacolata e Madre mia amatissima, che, piena di celesti speranze e di smisurato amore, vedesti il tuo Diletto ascendere al cielo, accendi la mia fede, ravviva la mia speranza e rinvigorisci la mia carità; benedici, accetta le mie fatiche, ed ottienimi la finale perseveranza per meritarmi con questa Comunione la corona eterna del cielo. E tu, glorioso S. Giuseppe e padre mio amatissimo, che in questo giorno insieme con Gesù salisti al cielo, ammesso agli splendori della sua medesima gloria, prega per me, e ottienimi una unione sì forte di amore con Gesù, che mai più possa separarmi da Lui. Amen.<br>
(Si dice l'Orazione per chiedere a Gesù Cristo la grazia della quale si ha bisogno  e la Domanda alla Beatissima Vergine di Pompei, come sono a pag. 7).<br>
PREGHIERE DOPO LA COMUNIONE<br>
O Gesù mio, Salvatore benefico e dolcissimo Sposo di quest'anima mia, Tu sei tutto mio! In questi solenni momenti che Tu, Dio infinito, sei tutt' uno con la tua creatura, al cospetto di tutto il cielo che con me ti adora, io mi abbandono al tuo amore, nella speranza che mi darai tutto quello chè a me manca per amarti in eterno. Tu salendo al cielo mi indicasti la via per arrivarci, mi lasciasti una scala sicura per salirvi, la fede. Non cerco, come il tuo apostolo Tommaso, che Tu mi faccia toccare le tue Piaghe, no: mi bastano le tue parole: "Beati quelli che pur non avendo visto crederanno!" (Gv 20,29). Non voglio vedere in questo mondo, o Gesù mio; voglio vivere di fede e di speranza. Ed ora in presenza di tutto il cielo e della terra, confesso che Tu sei vero Dio e vero Uomo, l'Unigenito del divin Padre, la seconda Persona della SS. Trinità, il Verbo di Dio fatto carne nel seno purissimo di Maria, di cui sei l'unico e vero Figlio. Credo che per amor mio per trentatré anni conducesti una vita di stenti, di travagli e di dolori, e desti il tuo sangue per salvare me; e per miracolo ancor più grande, per miracolo di amore, volesti restare sempre in mezzo ai figli degli uomini in questo Sacramento. Credo e confesso che per tua virtù risorgesti glorioso; e ora siedi alla destra del divin Padre, aprendo le porte del paradiso ai tuoi seguaci, ai quali in premio della fede professata in terra, destini i troni gloriosi del cielo. Credo, o Dio mio, tutto quello che hai rivelato alla mia Madre, la Chiesa cattolica apostolica. Ma dirò coi tuoi Apostoli: "Aumenta la mia fede!" (Le 17,6). "Credo, aiutami nella mia incredulità" (Mc 9,24). Si, o mio Signore, dammi quella fede viva, che operi in forza della carità, una fede costante, generosa, eroica, simile a quella che mostrano gli Apostoli e i Martiri; una fede che si sostenga tra le tentazioni più pericolose, senza corrompersi, tra avversità e persecuzioni, senza abbattersi; una fede forte e ardente, che mi renda sempre pronto a combattere, a soffrire,  a perdere i beni, a dare il sangue, qualora Tu lo richiedi, o almeno mi disponga con l'animo al martirio. E Tu, o Maria, Vergine fedele, che sei beata perché credesti, specchio di viva fede e modello  di ogni Cristiano, ottienimi da questo tuo Figlio la fede viva operante per la carità, per cui col pensiero continuo dell'altra vita, io guardi come follie tutte le cose della terra, stacchi il mio cuore dai falsi piaceri del mondo, e regoli tutte le mie azioni al lume di quella fede, che è il fondamento delle cose che noi speriamo, cioè dell'eterno premio. O santi Martiri, che per questa fede avete sparso il vostro sangue, venite a sorreggere la mia fede povera e debole, perché sia forte quale voi l'aveste da questo cibo di risurrezione e di vita. O santi Patriarchi, santi Profeti, santi Re, che viveste nella fede del futuro Redentore, e con Lui usciste dal Limbo corteggiandolo nel giorno dell'Ascensione, dategli gloria per me; pregate per me, affinché alla mia morte io possa unirmi con voi nel lodarlo per tutta l'eternità. E tu, glorioso padre mio San Giuseppe, che, riposando nel seno di Abramo, nel Limbo dei Patriarchi, aspettavi la gloria di questo giorno, la gloria di Gesù che nutristi col lavoro delle tue mani, e in questo giorno fosti cinto della sua gloria, prega per me; ottienimi dal tuo Gesù la fede viva e la speranza che penetra i cieli; che mi faccia vivere distaccato dalla terra, aspettando il giorno in cui mi unirò con te in cielo. Ottienimi oggi dal tuo Gesù quella benedizione che io mi aspetto nel punto di mia morte. O mio Salvatore, in questo giorno in cui celebro la memoria della tua gloriosa Ascensione, mirami a te abbracciato e prostrato ai tuoi piedi per domandarti la santa benedizione. Concedila a me, come l'accordasti ai tuoi Discepoli. O Gesù, quando salirò con te in cielo? E quando mi unirò a te per non separarmene mai più? Coraggio, anima mia, il termine è il cielo, e non è lontano il momento. Quanto sei vile e spregevole, o terra, ogni qualvolta rimiro il cielo!   O cielo, dolce oggetto delle mie speranze, possiedi il mio cuore, prendi i miei pensieri, sii il termine dei miei sospiri e l'unico oggetto dei miei desideri. Amen.<br>
(Seguono le Orazioni per domandare La grazia di cui ai ha bisogno, e le altre Invocazioni e Preghiere per acquistare le Indulgenze, da pag 8 a pag. 9).<br>
GRAZIA DELLA VERGINE DEL ROSARIO DI POMPEI<br>
IN SERRANO: Scampato dall'incendio per la Medaglia della Vergine di Pompei<br>
Il Rev. Sacerdote D. Antonio Sindico, di Serrano in provincia di Lecce, il 1~ Marzo 1887 mandava all'Avv. Bartolo Longo, Direttore del RosARio E LA NUOVA POMPEI, la seguente sua dichiarazione per venir pubblicata nel giornale della Madonna di Pompei. «Egregio Avvocato, - Compio il desiderio e il dovere di portarmi dinanzi all'Altare di cotesta grande Regina delle Vittorie nella sua Valle di elezione, per ringraziarla di cuore della grazia concessami. Ella, come ben ricorda, fin dal 14 Gennaio mi spediva una grande Medaglia in argento della miracolosissima Vergine di Pompei. Non so descrivere la gioia che provai quando l'ebbi tra le mani! Me la posi addosso insieme con la Corona del Rosario che dl e notte circonda il mio collo. Maria accolse questo attestato di affetto, e volle premiarmi lo stesso giorno, ed ecco in qual modo. Suonavano le dieci e un quarto della sera, quando io, secondo l'usato, mi divideva dalla mia piccola famiglia per ritirarmi in camera a dormire. Messomi a letto, ebbi voglia di leggere. $pensi il lume ad olio ed accesi un cerino, che poggiai d'accosto al capezzale. Leggendo mi sorprese violentemente il sonno, sicché tempo non ebbi di spegnere il cerino. Questo arse tutto, dando fuoco alla coperta e al materasso. In quel momento pacificamente dormivo, nonostante che il fumo e il fetore della lana arsa giungeva sgradevole a mia madre, che per tre stanze era da me divisa. In quella notte dormii così profondamente, che tardi mi risvegliai. Ristorato da un sonno così profondo, posi mano a levarmi diletto. Ma appena che fui sulla sponda, mi accorsi che il letto era tutto arso e carbonizzato!... Un fremito di raccapriccio mi corse per le membra, considerando il pericolo. Ma chi mai aveva potuto spegnere il fuoco, ed impedire che mi abbrustolisse, o asfissiasse? Riflettei per un istante; ed ecco sovvenirmi della cara medaglia della Vergine di Pompei, che insieme con la corona del Rosario aveva io appesa al collo! Allora dissi tra me: - Io sono scampato dal fuoco per miracolo di Maria e del suo Rosario. E subito scesi in chiesa a celebrare il santo Sacrificio della Messa in ringraziamento alla Vergine di Pompei per la grazia ottenuta. Per gratitudine a cotesta comune Benefattrice ho dato principio ogni sera alla pubblica recita del Rosario; e dal numero grande di devoti che interviene, argomento che dovrò trarre copioso frutto spirituale da siffatta divozione. Io mi propongo di perseverare sempre in questa santa pratica, per essere annoverato tra i più ferventi e zelanti propagatori del Rosario di Maria e del suo caro Santuario di Pompei.<br>
Serrano (Lecce), I Marzo 1887. SAC. ANTONIO SINDICO»
</p>
</div>
<div>
<h5>TREDICESIMO SABATO</h5>
<p>
TERZO MISTERO GLORIOSO: LA DISCESA DELLO SPIRITO SANTO (Lc 24; Atti 1)<br>
Meditazione: I. Gesù, prima della sua Ascensione, aveva detto agli Apostoli: "Giovanni ha battezzato con acqua, voi invece sarete battezzati in Spirito Santo fra non molti giorni" (At 1,5)... "Entrati in città, salirono al piano superiore dove abitavano. C'erano Pietro e Giovanni, Giacomo e Andrea, Filippo e Tommaso, Bartolomeo e Matteo, Giacomo di Alfeo e Simone lo Zelota e Giuda di Giacomo. Tutti questi erano assidui e concordi nella preghiera, insieme con alcune donne e con Maria, la Madre di Gesù, e con i fratelli di lui" (At 1,13-14). "E stavano sempre nel tempio lodando Dio" (Lc 24,53). Penetra, anima mia, nel Cenacolo. Maria, Madre di Gesù, prega con gli Apostoli e coi Discepoli, ed essi si uniscono con confidenza alle preghiere di questa Santa Vergine per sollecitare la discesa dello Spirito Santo. Che cosa non dobbiamo sperare anche noi nelle nostre suppliche, quando vogliamo invocare una sì potente Avvocata? Ella è la Madre di Gesù; questo solo titolo è un impegno della sua bontà e del suo potere. Contempliamoli tutti insieme, mentre il loro spirito e il loro cuore pregano intimamente e si esprimono con tanta maggior forza, quanto i loro desideri e il loro amore formano tutto il loro linguaggio. Che fede, che rispetto, che raccoglimento! Ecco quali sono -le disposizioni efficaci e necessarie per ricevere i doni e i frutti dello Spirito Santo: il contatto con la Santissima Vergine, Sposa dilettissima di Lui, e la fervida e perseverante preghiera, soprattutto se fatta in comune, perché manifesta l'unione di fede e di carità con la Chiesa Cattolica, in cui tutti i fedeli sono membri di un sol corpo, e il Sommo Pontefice n'è il Capo visibile. O Maria, che fosti sempre Maestra della Chiesa, e piena di tutti i doni dello Spirito Santo, insegnami Tu a ben pregare: prega Tu stessa per me, e traimi dal più profondo dei cuore quei gemiti e quei sospiri che valgono ad attirare in me lo Spirito Santo. Ispira all'anima mia, e poni sulle mie labbra le preghiere più conformi al tuo Cuore, che più giungano gradite a Te, e pienamente siano esaudite da questo Dio di bontà. Spirito di Bontà e di Amore, penetra anche il mio cuore, e feriscilo col dardo del tuo divin fuoco, affinché non cessi mai dal pregare, secondo il consiglio del Salvatore, con fede viva, con attenzione esatta, con umiltà profonda, con fiducia inalterabile, con generosa perseveranza, e sopra tutto, con amore sì fervente, che niente possa mai rallentarlo. Gesù ce io ha promesso: "Chi chiede ottiene, chi cerca trova, e a chi bussa sarà aperto" (Lc 11,10). <br>
Il. Considera, anima mia, che come i Patriarchi e i Profeti contribuirono coi loro sospiri ad attirar sulla terra il Divin Verbo, così lo Spirito Santo vuol essere invocato coi desideri. Apriamogli dunque non solamente la nostra bocca, ma tutto il nostro cuore, e l'anima nostra, per poter dire coi salmista: "Apro andante la bocca perché desidero i tuoi comandamenti" (Sai 119,131). -Ma questo Dio di bontà previene sempre le sue creature: Io ti ho amato, con amore eterno, e perciò, tocco delle miserie tue, ti ho tratto a me (Cfr. Ger 31,3&gt;. E Gesù diceva ai suoi apostoli: "Io quando sarò elevato da terra, attirerò tutti a me" (Gv 12,32). Ripeti dunque sovente, anima mia, con la Spesa dei Sacri Cantici: Attirami o Signore, dietro a te, così correremo all'odore dei profumi tuoi (cfr. Ct 1,34). Contempla, anima mia, quel che avvenne il dì della Pentecoste. "Si trovavano tutti insieme nello stesso luogo. Venne all'improvviso dal cielo un rombo, come di vento che si abbatte gagliardo, e riempì tutte le case dove si trovavano" (At 2,1-2). Comprendi che, come il vento dissipa le nubi, purifica l'aria, così entrando in un'anima, lo Spirito Santo purga anzitutto la mente dai pensieri cattivi, il cuore dagli affetti terreni, dirada le ten~bre dell'intelletto, e poi fa rivivere l'anima d'una vita tutta divina. Col suo soffio Egli diede la vita all'umanità e alla Chiesa di Dio: e con esso la conserverà per tutti i secoli. "Apparvero loro lingue come di fuoco che si dividevano e si posarono su ciascuno di loro; ed essi furono tutti pieni di Spirito Santo" (At 1,34). Vedi quelle lingue di fuoco elevate, splendenti, bipartite, che riposano su ciascuno di questi … Ecco le espressioni della divina Bontà. Discende questo Spirito, sotto il simbolo delle lingue. La superbia degli uomini fu causa della confusione delle lingue nella Torre di Babele, che li separò l'un dall'altro; la venuta dello Spirito Santo portò agli Apostoli il dono delle lingue, per il quale i popoli d'ogni nazione furono uniti nella unità della Fede e del Battesimo, nella Chiesa Cattolica. E lingua di fuoco è lo Spirito Santo, perché viva fonte di carità. Come il fuoco purifica i metalli distruggendo ciò che hanno d'impuro; così lo Spirito Santo è fuoco ardente, che purifica l'anima da tutte le sozzure. Consuma tutto ciò che gli fa ostacolo, come affetti ai beni caduchi, rispetti umani, vanità e comodi della vita; e poi gli affetti del cuore e i pensieri della mente eleva al cielo, e fa sciogliere la lingua alle divine lodi. È un fuoco luminoso, che illumina lo spirito facendogli chiara la malizia delle colpe com-messe e l'ingratitudine usata contro Dio Benefattore. È un fuoco dolce, che s'insinua nel cuore, lo penetra e io infiamma. Infine è fuoco che si leva al cielo con le fiamme, fuoco di amore: questo è essenziale di sua natura, perché procede dal Padre e dal Figlio per via d'amore; quindi ama di comunicare ciò che ha, ossia ch'Egii è, ed infonde nell'anima la carità e lo zelo. Oh, altezza e grandezza della bontà di Dio! Propaga la sua verità, la sua Chiesa per mezzo dei dodici pescatori della Giudea, che erano stimati rozzi e stolti dal mondo dinanzi alla sapienza dei Greci e dei Romani! Quegli uomini grossolani ignoranti e così timidi, che abbandonarono vilmente il loro Maestro nel tempo della sua Passione, accesi di questo fuoco divino che loro comunica lo Spirito Santo, confessarono in ogni sorta di lingue le glorie del suo nome. "E cominciarono a parlare in altre lingue come lo Spirito Santo dava loro il potere di esprimersi" (At 2,4). Predicano a Gerusalemme Gesù Crocifisso e il Vangelo a tutte le nazioni della terra. "Si tro~ vavano allora in Gerusalemme Giudei osservanti di ogni nazione che è sotto il cielo. Venuto quel fragore, la ~lla si radunò e rimase sbigottita perché ciascuno li sentiva parlare la propria lingua" (At 2,5-6). Annunziano nel mondo la grandezza e le meraviglie del Nazareno, combattono da eroi, e sospinti dallo zelo ardente, incontrano i supplizi,si espongono alla morte; e, soffrendola, trionfino di tutta la sapienza, di tutta la potenza degli uomini, sì da far tremare gli stessi tiranni. Noi sappiamo bene imitare gli Apostoli nelle infedeltà, nelle pusillanimità, nelle fughe, ma non vogliamo imitarli nel raccoglimento e nelle preghiere incessanti. Prega dunque, anima mia, con tutto il fervore lo Spìrito divino, che venga pure su dite in questo giorno, domandagli lo spirito del fervore e il frutto dello zelo. <br>
III. Il fervore, dicono i Santi Padri, è un movimento soprannaturale dell'anima, che tende incessantemente a unirsi a Dio per via di amore e che supera ogni ostacolo che renda meno perfetta questa unione. È un fuoco divi-no, una fiamma tutta celeste, uscita dallo Spirito Santo, che genera lo zelo, cioè rende l'anima pronta e coraggiosa ad intraprendere e compiere tutto ciò che Dio le ordina, nonostante tutte le difficoltà. Col moltiplicare atti di amore il cuore si unisce talmente a Dio, che, simile all'Apostolo, sfida le creature tutte, se abbiano mai la forza di separarla. "Chi mi separerà dalla carità di Cristo?" (Cfr. Rom. 8,35). Non la spada, non la fame, non la tirannia degli uominio delle passiom.Sempre vigile su se stessa, corregge in sé ogni compiacenza mondana: una parola indiscreta le è tacito rimprovero: non si perdona neppure uno sguardo curioso sulle creature, se non è diretto al Dio che ama. Ella geme con S. Paolo d'essere ancora sulla terra, il suo esilio le è pur di peso; ma i fervidi suoi desideri la innalzano incessantemente verso il cielo. Sia che cammini, dice S. Bernardo, o che tenga il silenzio, operi o riposi, mai non si allontana dall'amorosa presenza del suo Diletto. Dell'amore di lui vorrebbe che tutti ardessero. Ma sempre benigna, sempre misericordiosa, per altri prega, per altri soffre. Questo spirito di santità e di purità non ci santificherà, se non gli facciamo altrettanti sacrifici, quanti sono gli affetti peccaminosi segreti nel nostro cuore. Questo cuore non può restare vuoto: come si spoglia di se medesimo e delle creature, Dio lo riempie del suo spirito. Ma, ohimé, io sono così sensibile alla minima parola che mi dispiaccia, che mi sconvolgo e mi turbo; così pusillanime, che non oso frenare le altrui bestemmie, o riprendere le beffe che si fanno di Dio, della Vergine, del Papa. O divino Spirito, accendi il mio cuore del tuo irresistibile amore. Ma quante volte, la tua voce si è fatta sentire all'anima mia, senza che io l'abbia ascoltata! Se ti fossi stato fedele, quanti vizi avrei estirpati, quante virtù acquistate, e quali rapidi progressi avrei fatto nella perfezione del mio stato! Sarei tutto dite ripieno, o mio Dio, ed io invece mi trovo sì ripieno di me stesso e di tutte le cose di questa misera terra! Sarei tutto fervido del tuo divino amore, e sono ora sì languido, che neanche oso dire che ti amo! Perdona, o divino Spirito, tutte le mie infedeltà passate, che amaramente deploro. Spezza le mie catene, traimi a te, giacché sono risoluto di esserti fedele. Inclina i cieli e discendi fino al mio nulla: lasciati possedere da sì meschina creatura. Io ti accoglierò con gioia, e ti custodirò fedelmente. Fuoco celeste, purifica il mio cuore. O santi Apostoli, pregate per me, comunicatemi i vostri ardori, la vostra fede viva, il vostro zelo ardente, fatemi parte dei doni che voi aveste da questo Sommo Spirito di bontà e di amore, affinché anch'io con voi creda fermamente e operi fortemente per Gesù, e con voi venga per sempre a goderlo in cielo. Amen <br>
Virtù - Zelo. Fioretto. - Fai oggi molti atti di amore a Dio. Non ti vergognare di mostrarti apertamente cattolico e di suscitare negli altri amore di Dio. Mostrati devoto di Maria, scoprendoti il capo al suono dell'Angelus Domini. Impedisci quanto più puoi le bestemmie e le offese che si possono fare a Lei. Molto piace a Maria il sottrarre le giovanette e gli orfani dalla perdizione. Ricordati che se salverai un'anima, avrai pure salvata l'anima tua. Giaculatoria - O Maria, Sposa dello Spirito Santo, rinnovami il cuore e dallo a Dio.<br>
PREGHIERE PRIMA DELLA COMUNIONE<br>
O Maria, Tu eri nel Cenacolo allorché discese lo Spirito Santo; e, come gli Apostoli occupavano il primo posto di autorità, così Tu tenevi il primo posto di grazia e di santità. Tu piena di grazia e di Spirito Santo dal primo istante in cui fosti concepita, e più ancora dal dì che concepisti il Verbo di Dio, l'Autore della grazia, di quale pienezza di doni non fosti arricchita nel giorno della Pentecoste? Quanto mi congratulo con te! Tu sei la tesoriera e la dispensatrice di tutte le grazie, sei anzi la Madre delle grazie; e il tuo Bernardo a Te mi guida, dicendo: Se desideriamo grazie, chiediamole per Maria. Tu sei la sposa dilettissima dello Spirito Santo. Che cosa non può una Sposa fedele, intemerata, sul cuore dello sposo tenero e generoso? A Te, dunque, Sposa dello Spirito Santo e Madre mia tenerissima, domando tutti i tuoi doni e le grazie che a me mancano. L'anima mia è piena di orgoglio e di presunzione di salvarsi senza meriti, tutta piena di vanità e di scienza mondana. Ma non sei Tu la Madre del santo timore e della scienza di Dio? A te svelo le mie iniquità, o Madre; non ho amore vero del prossimo, per gl'infelici, per i poveri, per il mio Dio! ma Tu sei la madre del bello amore e la fonte della pietà; oggi con questa Comunione puoi ottenermela dal Tuo Figlio Gesù e dal tuo Sposo celeste. Vedi come quest'anima, sirnile a canna agitata dai venti, è sempre incostante, è sempre in tempesta per le sue passioni, e subito cade ad ogni urto dei tre nemici. Ma Tu sei la Torre di Davide, da cui pendono mille scudi, e chi Tu difendi è salvo; ottienimi, dunque, il dono della Fortezza. Il mio intelletto offuscato da ree passioni, in mezzo a mille pericoli, nel procelloso mare di questo mondo, ha bisogno continuo di una guida, della luce superna, di un consigliere fidato: e Tu sola sei la fedele amica dell'anima mia, la mia consigliera, la Stella del mare: deh! ottienimi dal Tuo Sposo il dono del consiglio, Tu che sei Madre del Buon Consiglio; e il dono dell' intelletto, Tu che sei Maria, ossia la Signora del mondo, illuminata e illuminatrice di ogni intelletto. Muoviti a pietà di me, che sento mille ripugnanze a seguire la virtù e la penitenza a combattere i vizi e a modificarmi; la minima contraddizione mi sconvolge; tutto ciò che può affliggere la mia carne mi contrista all'eccesso. Attirami col dono della sapienza, e fa' che l'anima mia gusti quanto soave è il Signore, quanto buono è Dio (cfr. Sal 34,9), e quanto è dolce la misericordia del mio Dio, che ha dato a me per Madre la sua propria Figlia, la sua propria Madre, e la sua dilettissima Sposa. E Tu, Gesù mio, venendo in me, chiudi gli occhi sulle mie malvagità, e fissali soltanto nel Cuore della tua purissima e santissima Madre, che, ricca dei doni e delle virtù dello Spirito Santo, formò la tua degna dimora in terra, ed oggi per me ti prega, e con le stesse sue mani a me ti dona. E Tu, Spirito di carità e di amore, spezza le catene dei miei peccati, e scendi nell'anima mia a purificarla, ad infiammarla. Ti offro tutte le preghiere, i desideri, i sospiri, gli affetti, che a te diressero Maria Santissima e i Santi riuniti nel cenacolo, insieme con le mortificazioni, con le lacrime e con gli ardori dei più grandi Santi che sono stati e saranno al mondo. Tu che accogliesti i sentimenti dei loro cuori, degnati ora di ascoltare quel che ti dice il mio povero cuore. O santi Apostoli, prestatemi ora la vostra fede e il vostro ardente desiderio; affinché io meno indegnamente riceva il mio e il vostro Gesù nell'anima mia. Amen.<br>
(Si dice l'Orazione per chiedere a Gesù Cristo la grazia della quale si ha bisogno, e la Domanda alla Beatissima Vergine di Pompei. come sono a pag. 7).<br>
PREGHIERE DOPO LA COMUNIONE<br>
Il cielo e la terra, gli Angeli e i Santi, e tutte le cose create esultino nel nome del Signore. L'abisso dell'infinità, dell'onnipotenza, della maestà si è degnato discendere in un altro abisso di miseria, di abiezione, di avvilimento. Ora lo spirito del Signore è in me insieme col suo Verbo! Quel Dio che ha creato tutto, e che non ha limiti, ora mi occupa interamente. O Maria, avvalorami con le tue preghiere, supplisci coi tuoi ringraziamenti, e prestami la voce del tuo cantico, ora che posso con te esclamare: «L'anima mia magnifica il Signore, e il mio spirito esulta in Dio mio Salvatore». Sposa dello Spirito Santo, ricca di tutti i doni e di tutte le grazie, qual grazia può negare uno sposo potentissimo ad una sposa fedele? Io ti adoro e ti amo con tutto il mio cuore, o Spirito divino, Dio onnipotente, Amore essenziale del Padre e del Figlio. Vieni dunque, o Dio di bontà e di misericordia, a dare la grazia col tuo alito vivificatore alla povera anima mia; vieni, e con lingue di fuoco scintillanti insegnami a parlare il linguaggio dei Santi. Vieni e con la tua luce ineffabile illuminami, col tuo fuoco purificami, accendimi il cuore e rendilo ardente della tua carità. Sorgente di acqua viva, inonda e inebria l'anima m'a assetata e arida. Spirito di verità, senza di te sono nell'errore; Spirito di amore, senza dite sono tutto ghiaccio; Spirito di vita, senza dite sono morto. Fuoco sacro, purezza incomparabile, consuma nel mio cuore con le tue fiamme le più piccole imperfezioni. Dammi, o Dio di bontà, i frutti del tuo Spirito: dammi la mansuetudine, affinché elimini la mia asprezza; la benignità, affinché renda bene per male; la pazienza affinché acquisti la pace e la perfezione a te sì cara; la bontà, affinché io sia semplice e benefico con tutti; la modestia, per edificare il prossimo; la continenza e la castità, affinché mortifichi i sensi, regoli le passioni e sia puro agli occhi tuoi. Questa virtù Tu solo puoi darmela, o Signore: "Crea in me, o Dio, un cuore puro, rinnova in me uno spirito saldo". E proseguirò col Re penitente: "Non respingermi dalla tua presenza e non privarmi del tuo santo spirito. Rendimi la gioia di essere salvato, sostieni in me un animo generoso" (Sal 51,12-14). "Sia il mio cuore integro nei tuoi precetti, perché non resti confuso" (Sal 119,80). Ma sopratutto dammi la carità che mi unisca a Te, al prossimo, agli Angeli, e possa anche io esclamare col tuo Apostolo Paolo:"Chi ci separerà ... dall'amore di Cristo?" (Rom 8,35). E voi, santi Apostoli e santi Martiri che deste la vita per Gesù; sante Vergini e giovinetti, che in fresca età, senza ira, senza sdegno, senza vendetta, ma placidamente, tra dolci sorrisi, animi invitti, sfidaste le mannaie, i roghi, gli eculei e i letti di fuoco; e voi segnatamente Santi e Sante Vergini, che trionfaste delle maggiori lotte che vi apprestavano la carne e il senso ribelle, impetratemi con le vostre preghiere, lo spirito di fede, di zelo, di amore, di purità e di fortezza, affinché io trionfi delle mie passioni, e insieme con voi renda gloria eterna al Padre, al Figlio e allo Spirito benefico. Amen.<br>
(Seguono le Orazioni lper  domandar la grazia cui si ha bisogno, e le altre invocazioni  e Preghiere per acquistare le Indulgenze, da pag. 8 a pag. 9).<br>
GRAZIA DELLA VERGINE DI POMPEI <br>
IN POLICASTRO: Il Dottor Vincenzo Mangia, di Policastro, guarito prodigiosamente di tisi dalla  Vergine di Pompei<br>
È un medico che attesta il prodigio della propria guarigione. Questa grazia venne già pubblicata ne IL Rosario E LA NUOVA POMPEI. «Ho ricevuto dalla Beatissima Vergine del Rosario, che si venera in Pompei, la grazia speciale di rimanere ancora nel numero dei viventi. La malattia da me sofferta cominciò con suppurazione nella regione anteriore del collo, onde fu forza sottopormi a dolorosa operazione. Mi operò l'illustre Prof. Frusci in tre sedute e in giorni diversi, nella seconda quindicina di Agosto nel 1886, coadiuvato dal mio carissimo amico d'infanzia e collega Dott. Michele Capoa. La ferita era in via di miglioramento, quando il giorno 10 Settembre, fui colto da pleurite essudativa a sinistra, cioè al medesimo lato della lesione del collo. Il Prof. Frusci, messo in sospetto sulla natura di questa nuova malattia, rinvenne dei bacilli del Koch, indizio della natura tubercolare della lesione. I Professori Fazio, D'Ambrosio, Cacciapuoti confermarono la diagnosi di pleurite tubercolare: e tutti, riconoscendo la gravità del male, mi prescrissero il ritorno all'aria nativa, perché men dura mi fosse sembrata la morte tra le braccia de' miei cari. Giunto in Policastro, il morbo non indugiò di propagarsi ai polmoni; e una mortale broncoalveolite fu la necessaria conseguenza della pleurite tubercolare. Febbre, tosse, espettorato, emottisi, piaghe da decubito, dimagramento estremo, tutto faceva pronosticare la mia prossima inevitabile fine. Io, che non potevo illudermi, perché della professione, cercai la calma necessaria in tali momenti: mi uniformai alla morte, ormai vicinissima. Il Dottor Fatigati, rivolto a mia moglie, - Signora - le disse - dolorosamente ho da confessarvi che per la vita di vostro marito non vi è più speranza. -	Il Dottor Mangia è più per l'altra vita che per questa, - significò in tono di dolore il Dottor Pugliese al Rev. Rettore del Seminario Diocesano Can. D. Tommaso Granata.. Il mio compagno di studi, Dottor Gregorio Falconi, disse pubblicamente a vari amici: - Tutte le risorse della scienza sono esaurite, la morte è certa. L'Eccellentissimo Vescovo di questa Diocesi, Mons. Giuseppe Maria Cione, si degnò di visitarmi, ed il conforto della sua divina parola ancora oggi ricordo con gratitudine. Il Dottor Furiasi, infine, disse a mia madre: - Signora, abituatevi all'idea di perderlo. Giunse il 12 Gennaio. Le mie guance erano divenute cianotiche, le labbra livide, gli occhi impietriti, il respiro affannoso, l'agonia si avanzava a passi di gigante. Intorno al mio letto erano tutti i miei. Mia sorella Marianna leggeva a bassa voce nel Periodico IL RosARio E LA NUOVA POMPEI le grazie impartite dalla Vergine del Rosario di Pompei. Io ne contemplavo l'effigie, e di quando in quando baciavo le rose benedette del mondiale Santuario. Oh, meraviglia! In un baleno cessarono tutte le mie sofferenze. Suonava l'una pomeridiana di quello stesso giorno, la febbre, l'espurgo, la tosse, tutto era cessato di botto. Immediatamente tutti gridarono al miracolo, non potendo spiegare con l'umana ragione la guarigione istantanea da una malattia dichiarata incurabile, e che già mi aveva condotto all'orlo del sepolcro. Da parte mia ho voluto far trascorrere ancora un anno prima di dar pubblicità al surriferito miracolo operato dalla SS. Vergine del Rosario di Pompei, affinché nessuno possa, più, ora che sono sano, vegeto e forte come prima, contrastare l'evidenza, luminosamente in vero confermata dalla citazione di tanti nomi illustri di persone che invito in massa a smentire, se lo possono, che i fatti non sono tali quali io li ho raccontati. Da Policastro Bussentino (Salerno), scritto di mio proprio pugno e firmato. 24 Agosto 1890. DOrr. VINCENZO MANGIA» (Dal Periodico IL ROSARIO E LA NUOVA POMPEI, Anno VII, 1890)
</p>
</div>
<div>
<h5>QUATTORDICESIMO SABATO</h5>
<p>
QUARTO MISTERO GLORIOSO: L’ASSUNZIONE DI MARIA AL CIELO <br>
Meditazione: I. Considera, anima mia, come anche per Maria è giunta l'ora della sua partenza da questa valle di tenebre. Finalmente dopo tanti travagli poté anche Lei ripetere le parole del suo Diletto: Tutto è compiuto: le profezie, la diffusione della Chiesa di Gesù Cristo, l'eroismo di tutte le virtù. Dopo l'Ascensione del suo divin Figlio, Ella dimorò in Gerusalemme con San Giovanni Evangelista, col quale si ritirò poi in Efeso. Se ne ritornò in Gerusalemme, ove stette sino alla morte. La sua vita fu qui, come sempre in ogni luogo, una vita d'amor di Dio, un'orazione non interrotta, o meglio un'estasi continua, e un esercizio perfetto di ogni virtù, specialmente di una ardentissima carità verso il prossimo. Visitava sovente i luoghi santificati dai Misteri e dalla presenza del suo divin Figlio, ed era la consolazione, la Maestra, la Madre della sua Chiesa. Venne, dunque, il momento, da Lei tanto desiderato, di riunirsi per sempre col Sommo Bene. Esultò il suo spirito nell'amore e nel desiderio del suo Signore, offrendosi con pienezza di cuore per ritornare felicemente al suo principio. E tu, anima mia, legata alla miseria di questa terra, perché non aspiri alla tua beata patria? Come temi tanto di uscire da questa vita? Che ti dà questo mondo? Che cosa t'incanta in questa valle di pianto? Prega Maria, che ti ottenga il distacco dalla terra e il desiderio dei beni eterni, e ti disponga con l'ardore dei suoi santi esempi al tuo passaggio! Come Giovanni seppe dalla Beata Vergine che Ella stava per lasciare questa vita, leggiamo che vi accorsero in gran numero i parenti, i Discepoli e i conoscenti, i quali convennero sul monte Sion, dove stava allora la Madre di Dio, per contemplarla ancora una volta, significarle i loro affetti, ascoltare i suoi ultimi ricordi, raccomandarsi alle sue preghiere. Anzi, per divina disposizione, Come riferisce San Dionigi Areopagita, si trovarono anche ivi in breve i santi Apostoli, che erano in quel tempo dispersi nel mondo a predicar la fede di Gesù Cristo. Tutti piangevano la perdita di sì benigna  Madre, e sì potente Avvocata e Maestra, Come scrive il Damasceno, e tutti la Beata Vergine Consolava con amore dolcissim0, promettendo a tutti il suo aiuto e la sua intercessione. Accostati anche tu a questa benignissima Signora, esponile i tuoi bisogni, Pregala di soccorrerti, e per i meriti di quei santi Discepoli domandale che ti ottenga tutte le grazie che desideri. Confida, non dubitare, che la cara Madre ti esaudisce. Ma ti raccomando l'amore del prossimo, la salute delle anime, per quanto puoi, aiutandole col buon esempio, con gli avvertimenti opportuni, con la Pazienza, con la carità, e pregando Dio per tutto il mondo. Se darai questo ossequio a Maria, abbi per certo, che Lei ti sarà sempre propizia. O mia tenera Madre, avessi avuto anch'io la sorte di trovarmi al tuo felice passaggio! Avessi potuto baciare i tuoi sacri piedi, e raccomandarmi alla tua protezione! Ma giacché non ebbi questa ventura di supplicarti allora, prostrato al trono della tua Maestà, mi raccomando oggi a te gloriosa ed immortale. Degnati, per pietà, di trovarti alla mia amara morte, ed assistermi in quell'ora tremenda, da cui dipende la mia eternità, per amore di quest'ora adorata del tuo transito e del tuo trionfo.<br>
Il. Considera, come giunta l'ora del transito di Maria, discese dal cielo il suo Divin Figlio corteggiato da immense schiere di Serafini. Pensa come avrà sussurrato le parole della Cantica "Alzati, amica mia, mia bella, e vieni perché, ecco ('inverno è passato ..." (Ct 2,10). Lascia questa valle di pianto, dove tanto hai sofferto per amor mio. La voce della tortorella, cioè del tuo cuore anelante, si è udita nella nostra terra (cfr. Ct. 2,12). Tutta esultò di giubilo Maria a quell'amabile comparsa, e il suo spirito si rallegrò in Gesù Figlio divino. E ricevuta la Santissima Eucaristia dalle mani di Gesù medesimo, come riferisce San Giovanni Damasceno, tutta piena di gaudio disse: Ecco l'ancella del Signore; si compia di nuovo in me la tua divina parola. Nelle tue mani, o Figlio, consegno il mio spirito (cft. Lc 1,38; cfr. Lc 23,46). Accogli con Te quest'anima, che creasti a tua immagine e preservasti dal peccato. Guarda, anima mia, Maria già parte per il cielo; rivolta agli astanti, dà loro la sua cara materna benedizione; accostati anche tu ai suoi piedi, domandale la benedizione. tua Madre mia, mi rallegro con Te di tanta sorte e felicità, di tanta tua gloria e grandezza. Ben meritavi, O Maria, di essere cosi altamente amata e glorificata da Dio, giacché non pensasti ad altro in vita che ad amare e glorificare Dio. Ma io non mi parto da questo luogo, se Tu non mi benedici. È questo l'ultimo ricordo della Madre, che è per lasciare i figli orfani e sconsolati. Raccomandami a Gesù Cristo, ed abbi pietà delle mie miserie. Una tua occhiata amorosa, una raccomandazione benigna, una parola, una voce basta per ottenermi Ogni bene. Abbi pietà della mia vita mortale; e nell'ora della mia morte non ti scordar di me, corri in mio aiuto e soccorrimi nelle mie amare agonie. Anima mia, se vuoi in morte sperimentare Maria Madre di amore, sii in vita figlia fedele dell'amore di Maria. E se desideri che la tua morte sia accompagnato dall'assistenza di Gesù, non separare da Gesù il cuore tuo. O me felice, se amerò in vita Gesù e Maria! O me beato, se morrò tra le braccia di Gesù e di Maria! Ti prometto, o mio Dio, di non amare altro che Te, di non pensare ad altri che a Te. Ti raccomando, o Maria, il tremendo passaggio dell'anima mia. Una dolce armonia suonò per l'aria con un canto angelico che diceva: «E assunta Maria in cielo tra il gaudio degli Angeli, che benedicono il Signore per aver glorificato la loro Regina. Apritevi, o porte eterne: entra il Re della gloria e conduce con sé la sua Diletta e nostra Regina». Gli altri dicevano «Chi è costei che viene dal Libano appoggiata al suo Diletto, come un' Aurora che sorge, bella come la Luna, eletta come il Sole? Ella è come un aroma che manda odore di ogni virtù: Ella ècome un olivo maestoso, splendente di grazia e di bellezza». Intendi dunque, anima mia, che la SS. Vergine, perché esente dal peccato originale ed anche da qualunque ombra di colpa attuale non perdé la sua bellezza, ed il Signore volle salisse al cielo, non per virtù propria, come Gesù, ma per virtù di Dio. La glorificazione anticipata del corpo fu il suggello ai privilegi della Madre di Dio e della sua Immacolata Concezione. Ella era stata concepita nel sangue di Adamo, ma, per grazia specialissima, senza ombra del peccato di lui, tutta pura, tutta bella e immacolata; divenne madre, rimanendo illibatissima Vergine, privilegio unico non concesso ad altra creatura. Ben fu dunque ancora giusto che venisse anticipata la glorificazione di quel corpo immacolato, tempio vivo dello Spirito Santo, con tutte le doti dei corpi gloriosi, l'agilità, la sottigliezza, l'impassibilità e la chiarezza.<br>
III. La luce non poteva essere divisa dal sole. Luce era l'anima di Maria, ricca di grazia dal primo istante di sua creazione; e sole era il corpo immacolato, donde lo Spirito Santo aveva formato l'umanità assunta dal Verbo. La Chiesa chiama la Vergine eletta come il Sole, perché privilegiata sopra tutte le creature. E come il sole al tramonto lascia nell'aria una gran luce di oro, così Maria nel tramonto del suo mortale viaggio ci ha lasciato la luce dei suoi esempi in tutte le virtù teologali e cardinali e singolarmente nella quadruplice sua purità: 1°  Purità nel corpo, onde divenne Madre di Dio; 2° Purità nel cuore onde era la delizia dello Spirito Santo in tutti gli affetti castissimi dell'animo suo; 3° Purità nella fede, che conservò intatta e viva, nel suo Dio, e tu maestra degli Apostoli, conforto dei novelli cristiani, e sede di sapienza; 4° Purità nell' intenzione, onde tutto dirigeva a Dio, e tutto dalle sue mani riceveva, quale ancella fedele: i gaudi e i dolori, le umiliazioni e i trionfi; per la qual cosa Ella è paragonata al cedro del Libano e al cipresso del monte Sion, che leva diritto al cielo il suo fusto, e alla palma in Cades. La purità non riguarda solo il corpo, che dicesi castità, ma è il complesso di tutte le virtù, che esclude qualsiasi vizio: onde è più dell'anima, come dice il Salmista: "Signore chi abiterà nella tua tenda? Chi dimorerà sul tuo santo monte? Colui che cammina senza colpa, agisce con giustizia e parla lealmente" (Sal 15,1-2). Anzi la benedizione di Dio è promessa a chi serba pura la coscienza: "Chi salirà il monte del Signore, chi starà nel suo luogo santo? Chi ha mani innocenti e cuore puro, chi non pronunzia menzogna, chi non giura a danno del suo prossimo. Otterrà benedizione dal Signore, giustizia da Dio sua salvezza" (Sal 24,3-5). Tutta la gloria di Maria, dunque, procedé dall'essere Immacolata e dall'essere fin dal primo istante superiore agli stessi Angeli. E fin da quel momento Dio guardava all'epoca nostra, quando dopo diciannove secoli si sarebbero definiti i dogmi dell'Immacolata Concezione, e della sua Assunzione al Cielo. O santa immacolata Verginità di Maria, esclamerò io, dunque, con la Chiesa, io non so con quali parole lodarti! O Signora mia dolcissima, Tu hai già lasciato la terra, e sei giunta al tuo regno dove siedi Regina sopra tutti i cori degli Angeli. Mi congratulo con te di sì alto privilegio della tua Assunzione al Cielo. Ma ricordati che fu per noi peccatori che Tu fosti elevata a tanta dignità e gloria; perciò non hai perduto, anzi in Te è cresciuta la compassione verso di noi poveri figli di Adamo. Dal gran trono, dunque, dove regni, rivolgi, o Maria, anche sopra di me gli occhi tuoi pietosi, ed abbi pietà di me. Guardami e soccorrimi. Mira quali tempeste e quali pericoli dovrò incontrare fintanto che non giungerà la fine della mia vita. Per i meriti dunque della tua beata morte, impetrami l'amore alla perfezione con la purità della fede, la purità della coscienza, la purità del cuore e la purità delle intenzioni, per uscire da questa vita in grazia di Dio: e nel giorno del Signore possa anche il mio corpo risorgere glorioso, e così venire a baciarti i piedi in paradiso, unendomi con quei beati Spiriti a lodarti e a cantare le tue glorie, come Tu meriti. Amen.<br>
   Virtù - Purità. Fioretto - Il miglior modo di glorificare Maria in terra è imitarne le virtù, specialmente la purità di coscienza, evitando ogni offesa di Dio. Per acquistarla prendi sempre di mira il peccato veniale più abituale e più deliberato, e fa' uno studio particolare per emendartene. Animati a vincere le passioni, ad acquistar la perfezione col pensiero che ti guadagnerai la protezione speciale e l'amore di Maria. È questo il mezzo per salire dritto al cielo senza toccare il purgatorio. Pregala ogni giorno che ti ottenga la quadruplice sua purità; cioè la purità del corpo, la purità del cuore, la purità dell'intenzione e la purità della fede. Giaculatoria - O Maria, Madre dell'amore divino, fammi morire al mondo per vivere solo per Te.<br>
PREGHIERE PRIMA DELLA COMUNIONE<br>
Chi mi darà la verginità della fede e del cuore che ebbe Maria, o Gesù, per cui meritò di accoglierti nel suo seno e, alla fine del suo mortale pellegrinaggio, meritò che Tu stesso scendessi dal Cielo a glorificarla? O Purità infinita, di Te canta la Chiesa, che non avesti in orrore di dimorare nel seno di una Vergine purissima; e come potrai Tu venire quest'oggi nel mio petto, nel mio cuore, centro delle più sfrenate passioni, dei più riprovevoli vizi, e sede già occupata dal demonio, a causa dei miei reiterati peccati? Signore, dirò col Centurione, non son degno che Tu entri nel mio petto, ma dì soltanto una parola e sarà purificata l'anima mia. Vorrei qui le lacrime amare dei Santi penitenti per lavare le macchie che la rendono brutta innanzi a Te. O santi Apostoli, che piangeva-te la partenza della vostra amabile Madre, prestatemi ora le vostre lacrime e piangete con me il mio allontanamento da Dio e le mie nere ingratitudini verso questo sommo Benefattore. O Madre del bello amore, non ardere Tu sola di questo fuoco divino: fa' che io arda insieme con te. Io ti amo, o Gesù mio, e la maggiore mia brama è di essere consumato dall'amor tuo. Tu lo vuoi, e lo puoi, Signore; fa' ciò che puoi, e dammi quel che tu vuoi. O Maria, alma Madre del Redentore, che sei la via del cielo, sei la porta e la stella del mare, soccorri quest'anima caduta nella colpa. Tu che generasti il tuo Creatore, Vergine prima e dopo la parola dell'Angelo, pietà della peccatrice anima mia. Tu sei tutta bella e la macchia originale non è in te; perciò sulla terra giungesti alla più alta perfezione, da superare i meriti e le grazie di tutti gli Angeli e dei più alti Serafini; Tu prestami la tua purità, affinché con fede intemerata, con coscienza illibata, col cuore mondo e con intenzione purificata dal tuo amore mi presenti a ricevere il Pane degli Angeli, che è quel medesimo Verbo di Dio, che assunse la carne della tua carne e il sangue del tuo sangue. Anzi quando il sacerdote verrà per comunicarmi, permettimi, o Madre mia, che io dalle tue mani riceva il tuo Gesù, per accoglierlo in questo modo con la maggiore purità ed umiltà possibile. E voi, Angeli e santi del paradiso, che festeggianti andaste incontro alla celeste Regina nel giorno della sua gloriosa Assunzione, venite tutti ad accompagnare l'anima mia che in questo felice momento va incontro al suo Sposo, al divin Redentore, al suo Dio. Amen.<br>
(Si dice l'Orazione per chiedere Cesù Cristo la grazia della quale si ha bisogno, e La Domanda alLa Beatissima Vergine di Pompei, che sono a pag. 7)<br>
PREGHIERE DOPO LA COMUNIONE<br>
L'anima mia prostrata nella polvere Ti adora, o mio Gesù, insieme agli Angeli e ai Santi. Tu solo il Santo, Tu solo il Signore, Tu l'Altissimo, Gesù Cristo. Adoro l'anima tua santissima con tutte le sue facoltà, nascosta sotto le specie del pane; con la tua presenza santifica l'anima mia. Intelletto di Gesù, purifica le mie intenzioni. Volontà di Gesù, purifica i miei desideri. Memoria di Gesù, purifica la mia memoria dalle immagini e ricordi dei peccati. Corpo sacratissimo di Gesù, purifica con le tue carni immacolate la mia carne rea di mille colpe. Sensi purissimi di Gesù, purificate i sensi miei. Occhi modesti di Gesù, purificate gli occhi miei. Lingua purissima di Gesù, purifica la mia lingua immonda per vane e maldicenti parole. Orecchi di Gesù, purificate il mio udito sempre in cerca delle notizie del mondo. Mani di Gesù, datemi la vostra innocenza. Sangue preziosissimo di Gesù, lavami da ogni macchia di colpa, inebriami il cuore di gioia, infervorami del tuo santo amore.Acqua purissima del costato di Gesù, lavami. O passione sacratissima di Gesù, confortami. O Cuore infiammato di Gesù, bruciami d'amore. Imprimi nel mio cuore l'ubbidienza ai tuoi voleri, la detestazione dei peccati, l'odio di me stesso, la grazia di piacere sempre sino alla morte a Te, mio Sommo Bene e centro del mio riposo. O mio Gesù, in questo giorno che ricorda la gloriosa Assunzione al cielo della tua Madre, ravvivami la fede, onde io guardi con disprezzo tutto ciò che è di terra; e infondimi la celeste speranza di rivederti un giorno in paradiso. Ouanto è deplorabile il mio stato e compassionevole la mia miseria! Ti scopro, o mio medico celeste, le piaghe e le infermità mie. La legge del peccato vive in me e resiste alla tua volontà. Credo per fede tutto ciò che m'inse-gni, ma poi cedo ai desideri della carne. Conosco che nel mondo tutto è vanità, orgoglio e inganni, ed io lo seguo. l'e sregolate inclinazioni m'incalzano, ed io mi lascio trascinare. La tua legge mi obbliga, e le mie abitudini virtuose mi fanno violenza; le cose che da me esigi, e quelle che finora ho amato, mi lacerano il cuore; e nondimeno non posso né abbandonare me, né cercare te. O principe della pace, o divino Liberatore, seda questa guerra interiore, liberami da questo tormento "spezza le mie catene. A te offrirò sacrifici di lode" (cfr. Sal 116,16-17). O Maria, Tu ora siedi in cielo alla destra del tuo divin Figlio, e lo possederai in eterno. Anch'io lo posseggo in questo momento, ma poi lo possederò in eterno? Ahimé! Tu sei il modello di ogni virtù, ed io sono il ricettacolo di ogni vizio. Tu osservasti tutti i consigli che il tuo Figlio ci lasciò nel Vangelo; ed io non ne osservo nessuno. "Beati i poveri in spirito, Egli dice, perché di essi è il regno dei cieli". Ed io amo tanto le comodità e le ricchezze della terra! "Beati i miti, perché erediteranno la terra"; ed io sono sì aspro, sì iroso, sì superbo da rendermi anche odioso agli uomini! "Beati gli afflitti, perché saranno consolati". Ed io non vado cercando che diletti continui con una sete insaziabile di piaceri terreni. "Beati i puri di cuore, perché vedranno Dio" (cfr. Mt 5,3.5.4.8.). Ecco perché in morte Tu vedesti il tuo Figlio, e fu il tuo Corpo gloriosamente assunto in cielo! Tu fosti tutta pura, tutta monda di cuore, tutta immacolata. Risorgerà glorioso il mio corpo? Regina della Misericordia, Tu non solo sei la stella del mare, la gran Madre di Dio e Vergine delle Vergini, ma sei la porta del cielo, sei l'avvocata dei peccatori! O Maria! O Maria, Vergine prudentissima, Signora potente, il nome tuo è la salvezza mia. Se vuoi, puoi salvarmi. Mostra dunque che Tu sei madre: sciogli queste catene che mi tengono avvinto al peccato; sii luce alla cieca anima mia, allontana i mali, impetra i beni. O Vergine singolare, fra tutte la più dolce, prega il tuo divin Figlio che, assolto dalle colpe, mi renda mansueto e casto. Fammi condurre vita pura, con fede sempre vergine, con intenzioni sempre rette, con coscienza senza macchia, con cuore sempre mondo. Rendimi sicuro il sentiero della vita dalle insidie dei miei nemici; affinché abbia la sorte di vedere il tuo Gesù in punto di morte, e di riceverlo dalle tue purissime mani, come lo ricevesti Tu nell'ultima ora della tua vita mortale. Amen.<br>
(Seguono le Orazioni per doinandare la grazia di cui si ha bisogno e le altre invocazioni e Preghiere per acquistar le Indulgenze, da pag. 8 a pag. 9).<br>
 GRAZIA DELLA VERGINE DEL ROSARIO DI POMPEI<br>
IN MALTA: Conversione della Protestante Anna Charles pei Quindici Sabati alla Vergine di Pompei<br>
Anna Charles, di religione Protestante, da più di venti anni si era stabilita a Malta. Sposò 'il testo viene riferito integralmente, senza modifiche, rispettando la mentalità religiosa del tempo. il maestro Giuseppe Misued, cattolico, da cui ebbe un sol figlio. Il buon Giuseppe e le sorelle di lui, anche esse ferventissime cattoliche, avevano fatto ogni opera per persuadere Anna di abbandonare la sua setta e abbracciare la Religione cattolica, ma costei non voleva sentirne, anzi sprezzava la loro credenza con le parole più esecrabili, e in modo speciale i Sacramenti della Confessione e della Comunione. Parecchi sacerdoti dotti furono solleciti della conversione di costei, e segnatamente il compianto P. Alfonso Micalles dei Cappuccini, che per anni ed anni si adoperò per convertirla, ma invano. Nel 1887 Anna si ammalò gravemente. Si sperava che il suo stato grave, e l'affettuosa e sollecita cura di chi le stava d'attorno, e le preghiere continue che si facevano a Dio per la sua conversione, potessero indurla a più savi consigli. Non migliorando, le venne ordinata dai medici una dolorosa operazione. E nell'Ospedale Centrale di Malta, Anna subì la orribile amputazione. Si ridusse però agli estremi. Rimarginata la ferita, usci dall'ospedale, e, convalescente, passò pochi mesi in casa, sempre tenace nella sua falsa religione. Senonché sul finir dell'Agosto del 1888 ella si ammalò nuovamente. Allora la famiglia di Giuseppe pregò il sacerdote Andrea Debono, di Misida, gran devoto della Vergine di Pompei, che gli piacesse visitare la sciagurata inferma e parlarle di reli-gione. Vi andò difatti costui, e tenne con essa vari ragionamenti; ma da quanto la donna ostinata nell'eresia andava asserendo, ei vide chiaro che la conversione di lei era impossibile. Mostrava essa un odio implacabile verso il proprio marito e la famiglia di lui, verso i Maltesi e la Religione loro: un odio sprezzante specie per i Sacramenti della Confessione e della Comunione. Anzi giunse a tal grado la satanica avversione, che, appena si entrasse a parlare di religione, troncava immantinente qualunque argomento. Con tutto ciò al pio Sacerdote non cadeva al tutto dell'anima la speranza, appoggiata sulla potenza delle Vergine del Rosario onorata nel suo prediletto Santuario di Pompei; e però raccomandava ai suoi penitenti di pregare per quella donna,di far Novene alla Vergine di Pompei, e di applicare per essa molte Comunioni. Una cognata di Anna, Maria Misued, donna di soda pietà, pregò il reverendo Debono di celebrare una Messa per conseguire la desiderata conversione; e fu stabilito che la messa venisse celebrata il Sabato seguente, 15 Settembre, nel tempo della funzione dei Quindici Sabati che ivi si praticavano. Intanto si scrisse all'Avv. Bartolo Longo a Valle di Pompei, che si piacesse di fare pregare le Orfanelle del Rosario nel Santuario di Pompei per ottenere la tanto desiderata conversione. Passarono così i giorni della Novena fatta da queste orfanelle, giunse il 29 Settembre, quattordicesimo dei Quindici Sabati, in cui si commemorava la morte beata di Maria Vergine, o meglio il suo felice passaggio da questa all'eterna vita. Era quello il giorno designato dalla clemente Regina di Pompei a salvare dagli artigli di Satana quell'anima, per cui da tanti suoi figliuoli si pregava senza posa. Tutta la notte di quel sabato Anna non poté chiudere gli occhi al sonno. L'occhio di Maria si era sopra di lei posato, la grazia lavorava su quel cuore infelice. Spuntò l'aurora della Domenica, del giorno del Signore, e la Protestante, ridotta all'ultimo passo, era già mutata in altra. Repentinamente e con meraviglia di tutti domandò: - Dov'è quel sacerdote? Chiamatelo con premura, che io lo voglio vedere il più presto possibile! Quindi come le fosse caduta dagli occhi una benda, con volto sereno, ma esprimente la viva sollecitudine dell'animo: - Voglio battezzarmi, - gridò: - voglio morire da cattolica! A queste inaspettate parole, tutti proruppero in un pianto di consolazione, e quasi non credevano a quello che vedevano coi propri occhi. Venne subito chiamato il sacerdote Debono; ma questi era allora sul punto di montare il per-gamo in Misida. Rispose che, terminata la predica, sarebbe andato a lei. Ma Anna, fatta sollecita della grazia di Maria, non vuole aspettare, lo fa chiamare nuovamente. Frattanto fui invitato il rev.do Preposito della Collegiata di Birchircara. Questi, tra indicibile commozione, ricevette l'abiura della Protestante convertita, e immantinente la battezzò nel nome del Padre e del Figliuolo e dello Spirito Santo. - Amen, risposero tutti i presenti, tra calde lacrime di tenerezza e di compunzione. A quell'ora entrò in quella casa il reverendo Debono. Al primo vederlo non le parve più una creatura mortale, ma un angelo. Essa lo accolse con gaudio straordinario, gli domandò scusa di non averlo potuto aspettare. Si venne disponendola a ricevere senza perdita di tempo la Cresima. E l'Ecc.mo Monsignor Fra Antonio Maria Buhagiar, qual padre amoroso, venne di notte tempo alletto della moribonda, esulla novella battezzata impose le mani quale unto del Signore: su quell'anima resa candida dalle acque battesimali fece discendere lo Spirito Santificatore. Non restava per rendere in eterno felice l'anima di Anna Charles che l'ultimo Sacramento della Estrema Unzione; e questo le fu pure amministrato con le sante Indulgenze e con tutti gli altri conforti della Religione Cattolica. Dopo quindici ore della più dolce agonia, rassegnata perfettamente alla volontà santissima di Dio, con la Corona del Santo Rosario in mano, abbracciata al Crocifisso, Anna placida-mente rendé l'anima al Creatore. La grande Regina del Cielo e della terra non sa negare grazia alcuna, quando è onorata con la efficace pratica dei Quindici Sabati, ed è in pari tempo invocata col titolo sì gradito al suo materno Cuore, di Regina del Rosario della Valle di Pompei. (Dal Periodico IL Rosario e la nuova Pompei)
</p>
</div>
<div>
<h5>QUINDICESIMO SABATO</h5>
<p>
QUINTO MISTERO GLORIOSO: LA CORONAZIONE DI MARIA SANTISSIMA E LA GLORIA DI TUTTI I SANTI<br>
Meditazione: I. Non è dato nè a lingua umana né ad angelica, dice S. Epifanio, esporre l'onore e il trionfo con cui venne Maria accolta in cielo nella sua gloriosa Assunzione. Questo solo può dirsi: che non vi fu e non ve ne sarà mai maggiore dopo la gloria e il trionfo del Figlio suo. Non vi è mente creata, dice pure S. Bernardo, che sappia intendere con quanta gloria sia entrata in cielo la Vergine santa, con quanta devozione sia stata ossequiata da tutti i cori degli Angeli, con quanta piacevolezza e compiacenza sia stata accolta e abbracciata dal suo divin Figlio. Considera dunque, anima mia, come anela-vano gli Angeli, avvenuta la Redenzione, di avere in cielo in anima e corpo il Di Uomo e la sua Madre. E il desiderio dei celesti cittadini finalmente è compiuto. Ma se il Signore volle che l'Arca del Testamento fosse con grande gloria introdotta nella città di David, con più nobile e glorioso trionfo ordinò che la sua Madre entrasse in cielo. Lo stesso Re del cielo, dice S. Bernardino, venne ad incontrarla con tutta la sua corte celeste. E con questo superò la gloria della stessa sua Ascensione. Considera come sfolgorante di gioia e di splendore la invitasse dicendole: "Vieni con me dal Libano, o sposa, con me dal Libano, vieni!" (Ct 4,8). E Maria più vaga di tutte le creature unite insieme, già si leva da terra, già passa le sfere, e giunge al trono della SS. Trinità. E gli Angeli, nel vederla bella e gloriosa, domandano: - Chi è mai questa creatura che viene dal deserto della terra, luogo di spine e di triboli, sì pura e sì ricca di virtù, appoggiata al suo diletto Signore? - Chi è? - Rispondono gli Angeli che l'accompagnano: - Questa è la Madre del nostro Re, è la nostra Regina, e la benedetta fra le donne, la piena di grazia, la santa dei santi, la diletta di Dio, l'Immacolata, la colomba, la più bella di tutte le creature. Ascolta quindi il cantico di tutti i beati Spiriti che la lodano: "Tu sei la gloria di Gerusalemme, tu magnifico vanto d'Israele, tu splendido onore della nostra gente" (Gd 15,9). Contempla S. Bernardo che come in terra non vi fu luogo e tempio più degno di Dio, del seno verginale di Maria, così in cielo non vi è trono più eccelso del trono regale su cui venne Ella collocata dal Figlio suo. La collocò alla sua destra, e sopra tutti i cori degli Angeli, a fare come un coro a parte con la sua umanità asso-ciandola a sé qual sua Madre, quale sposa, quale Corredentrice, sua Cooperatrice alla Redenzione del mondo, e quale Regina dell'universo. Q Vergine gloriosa e benedetta, mi rallegro e mi compiaccio con te per la gloria grande che godi in paradiso, assisa alla destra del tuo Figlio e costituita Regina del Cielo e della terra. O cara Vergine, tutto l'universo, credendo nel tuo divin Figliuolo e alla vera Chiesa, ti riconosca qual propria Madre e Regina; si rallegri ed esulti per avere in Te presso Dio una Madre sì amorosa, e una Regina sì grande, sì amabile e si potente.<br>
   Il. Considera ora, anima mia, come la SS. Trinità incorona Maria con preziosissime corone. L'Eterno Padre l'e pone sul capo la corona di potestà, concedendole, dopo Gesù Cristo, il dominio sopra tutte le creature del cielo e della terra e dell'inferno, sì che gli Spiriti delle tenebre tremano al suo nome. A lei, quindi possono applicarsi le parole del Salmista: Voi la coronaste, o Signore, e di onore e di gloria; la innalzaste sopra le opere delle vostre mani (cfr. Sal 8,6-7). Il Figlio le cinge le tempia con corona di sapienza, quale Regina del cielo, degli Angeli e degli uomini, riscattati dal suo sangue, il cui frutto mette tutto nelle mani di Lei: e come a Regina di clemenza, le consegna le chiavi della divina Misericordia. Lo Spirito Santo l'adorna con corona di carità, infondendole, come Madre del bello Amore, non solo l'amore di Dio, ma l'amore infocatissimo del prossimo con un ardente zelo del bene e della loro salvezza. Eccola, dunque, divenuta lo stupore e l'ammirazione delle angeliche Gerarchie. Inoltre la Vergine fu incoronata con le aureole di verginità, di martirio e di dottorato, perché ella fu Vergine delle vergini, fu martire nella passione del suo divin Figliuolo, e fu maestra di nostra religione insegnando i misteri della fede agli stessi maestri. Finalmente questa Signora fu incoronata con la corona di dodici stelle, come è detto nell'Apocalisse: "Una donna vestita di sole, con la luna sotto i suoi piedi, e sul suo capo una corona di dodici stelle" (Ap 12,1). Poiché, come in Lei si adunarono le grandezze e le virtù di tutti gli ordini dei Santi che sono in cielo, così fu coronata di tutti i loro meriti raffigurati nelle dodici stelle. Risplendette in Lei sommamente la fede e la speranza dei Patriarchi, la luce e la contemplazione dei Profeti, la carità e lo zelo degli Apostoli, la fortezza e la magnanimità dei Martiri, la pazienza e la penitenza dei confessori, la sapienza e la prudenza dei dottori, la santità e la purità dei sacerdoti, la solitudine e l'orazione degli eremiti, la povertà e l'obbedienza dei monaci, la carità e la purità delle vergini, l'umiltà e la pazienza delle vedove, con la fedeltà e concordia dei Santi coniugati. E venne da essi riconosciuta qual loro Regina. Anima mia, chi può mai immaginare gli angelici concenti e le melodie e i cantici dei beati Comprensori in lode di Dio e della Regina di misericordia? Si asside la gran Vergine alla destra del Figlio, e par che dica a tutte le generazioni: - Il Signore ha guardato l'umiltà della sua ancella, e si è compiaciuto far risplendere in me le ricchezze della sua grazia. Venite, dunque, a me voi tutti, che nella valle delle lacrime e del dolore siete oppressi ed angustiati, io vi solleverò, perché Dio m'ha fatto causa della vostra letizia. Si, Madre adorata, ecco io vengo al tuo invito: io sono oppresso dal peso delle mie colpe, io giaccio avvinto dalle catene del peccato. Ma è grande la mia speranza, o Regina, che Tu mi libererai! O Madre mia assunta in cielo, regnante in anima e corpo nella beata gloria, io come tale ti credo, ti riverisco e ti amo. O Maria, manda la tua luce a illuminare le tenebre del mio spirito che giace come sepolto nel buio di una amara notte. Fa' penetrare i raggi infuocati del tuo santo amore, ad accendere di virtù, di zelo e di fervore questo mio tiepido cuore. Non permettere, o. Madre divina, che questa anima mia, muoia nelle tenebre. Ben meriterei per i miei peccati ogni disgrazia e castigo: la tua bontà, interponendo i propri meriti presso Gesù, allontani da me i meritati flagelli, e mi procuri i demeritati favori.<br>
   III. Guarda, anima mia, come vengono a salutarla qual Regina tutti i santi del paradiso, da Adamo ed Eva ai Patriarchi Noé, Abramo, Giacobbe, ai Profeti e alle sante Vergini. "L'hanno vista le giovani e l'hanno detta beata le regine e le altre spose ne hanno intessuto le lodi" (Ct 6,9). Vennero quindi i martiri e i confessori, i suoi parenti, Elisabetta, Zaccaria e il Battista, i suoi amati genitori, Gioacchino ed Anna, il suo castissimo sposo Giuseppe. E chi potrà esplicare il contento di tutti questi, e le parole di giubilo o di consolazione? Unisciti anche tu, anima mia, coi beati cori, e unisci la tua alla loro voce, esclamando con essi: Ave, Regina dei cieli, ave, Signora degli Angeli; porta  e radice di salvezza, rechi nel mondo la luce. Godi, Vergine gloriosa, bella fra tutte le donne; salve, o tutta santa, prega per noi Cristo Signore. Ora, se mente umana non può arrivare a capire la gloria immensa che Dio ha preparata in cielo a coloro che l'hanno amato, chi mai giungerà a comprendere, nota S. Bernardo, qual gloria abbia Egli apparecchiata alla sua diletta Madre, che in terra lo ha amato più di tutti gli uomini e di tutti gli Angeli uniti insieme? In ultimo, piace a Maria che contempliamo sua, ma anche quella di tutti gli Angeli e di in questo ultimo mistero, non soltanto la gloria tutti i Santi, quale gloria dei suoi sudditi, che ridonda anche in onore di Lei, e la cui contemplazione ci anima a fare quello che fecero i Santi per acquistarla. Considera dunque, anima mia, come Maria t'invita dal cielo a contemplare in questo mistero insieme con la sua, anche la gloria dei Santi, quella gloria che pure per te è preparata, affinché ti conforti ad intraprendere e continuare con perseveranza la via della virtù; così la gran Madre ti avrà sempre con sé in quel regno beato. Volgi dunque un'occhiata al paradiso, e la vista di tanti Santi, i quali, deboli come te, tentati come te, con la grazia del Signore e per l'intercessione di Maria, arrivarono a quella beatitudine sempiterna, ti sia sprono e conforto. Risolviti dunque a tutto fare, a nulla omettere di quanto possa condurti al conseguimento di quel bene infinito, a vivere e regnare con Gesù e Maria per tutta l'eternità. Se ti mancano le virtù, chiedile a Maria in questo giorno del suo glorioso trionfo: soprattutto domandale la perseveranza nel suo amore, che è la caparra sicura della predestinazione alla gloria. Ricordati di quel che ripete Sant'Alfonso: «Chi è perseverante nella devozione a Maria, specie nel suo Rosario, conseguirà la perseveranza finale». Poiché, come insegna S. Ago-stino, la Perseveranza finale non è virtù che si acquista, ma è dono che si infonde per premio delle assidue preghiere. E qual maggiore efficacia delle preghiere che Maria per noi rivolge al suo Figlio? O grande e gloriosissima Signora, prostrata ai piedi del tuo trono, l'anima mia ti venera da questa valle di lacrime. Ora che siedi già Regina del cielo e della terra, non ti dimenticare di me tuo povero servo. Quanto più sei vicina alla sorgente delle grazie, tanto più ce ne puoi provvedere. Dal cielo Tu meglio scorgi le mie miserie, e perciò mi puoi compatire. Fa' che in terra io sia tuo servo fedele, affinché possa venire a benedirti in paradiso. In questo giorno in cui ti contemplo Regina dell’universo, io mi consacro al tuo servizio. In tanta alle-grezza, consola anche me accettandomi per tuo figlio. Tu dunque sei la Madre mia, e come tale mi devi salvare. In quest'ultimo dei Sabati a Te consacrati, dammi l'amor tuo e la devozione perenne al tuo santo Rosario; e ottienimi la perseveranza finale. Con voi ugualmente ora mi rallegro, spiriti beati e santi tutti del paradiso, per la gloria e beatitudine ineffabili che godete in Dio e con Dio. Anch'io son destinato alla stessa gloria beata, ma non vi potrò mai arrivare che con le vostre virtù. Voi, dunque, angeli, patriarchi, profeti, apostoli, martiri, confessori, vergini, anacoreti e santi tutti, pregate per me la vostra Regina, affinché con la sua mediazione io mi renda degno di essere ammesso un giorno con voi a contemplare il mio Dio e glorificarlo e benedirlo con Lei per tutti i secoli. Amen.<br>
Virtù. - Perseveranza nella devozione a Maria. Fioretto - Prostrati oggi innanzi ad una immagine di Maria e protestandoLe che vuoi essere suo servo fedele per tutta la vita, offriLe i tuoi pensieri, i tuoi affetti, le tue opere, tutto te stesso; promettiLe di non lasciare mai di recitare ogni giorno almeno cinque poste del suo Rosario. Chiedi l'amor suo e la perseveranza nella sua devozione sino alla morte. Beato te se giungerai a recitare ogni giorno le quindici poste del santo Rosario: al Rosario quotidiano è promessa da Maria la Perseveranza finale. Invita ogni anima alla devozione di Maria e distribuisci delle corone consigliando l'esercizio dei Quindici Sabati. Se brami che Maria santissima venga ad assisterti in morte, confida sempre nella sua bontà, e amaLa come Madre. Giaculatoria - O Maria, Regina degli angeli e dei santi, Tu sei la Regina del mio cuore.<br>
PREGHIERE PRIMA DELLA COMUNIONE<br>
E chi può misurare la mia ingratitudine o Gesù? Quante volte ti ho abbandonato! E benché io ti abbandoni e fugga da te, Tu pure mi trattieni con le dolci catene dell'amor tuo, vestendoti delle mie miserie, e riducendoti in pane per cibarmi e parteciparmi in fine la stessa tua gloria e gloria della Madre tua santissima. Bontà infinita! Io non saprei commettere tanti peccati, che Tu non sapresti assolvere; e la mia ingratitudine non ti toglie la volontà di perdonarmi. lo mi prostro ai tuoi piedi con tutti quei Santi che furono in terra come me peccatori, e ti chiedo perdono; ti ripeto che voglio amarti, ti amo, e intendo da oggi mutar vita. «Dio, tu sei il mio Dio, dite ha sete l'anima mia» (Sal 63,2). In questa maniera ha sete dite la mia carne! In una terra deserta, che non ha vie ed è senza acqua, mi presentai a Te; poiché la migliore delle vie è la tua misericordia; e nel nome tuo alzerò le mie mani. All'ombra delle tue ali io esulterò: dietro a te va anelando l'anima mia. Come un cervo assetato desidera una fonte di acqua viva, cosi l'anima mia desidera te, mio Dio. Mostra oggi la tua potenza, o Signore, e vieni a salvarmi. Il mio cuore è pronto a riceverti, o mio Dio: il mio cuore è pronto. Vieni, dunque, e più non tardare. Al tuo profumo corriamo, o Benedetta fra le donne, perché per tuo mezzo abbiamo partecipato del frutto della vita. Ecco che io mi avvicino, e Tu stessa mi darai in cibo l'Ostia sacra di pace e di carità, quel Cuore sacratissimo che palpita per me d'amore infinito. A te diano lode, o Regina, i popoli tutti. Si rallegrino ed esultino le genti, poiché Tu hai il potere sugli uomini e sull'inferno, e la tua mano versa copiose misericordie sui miserabili figli di Eva. Ecco, l'anima mia, avvinta come schiava al tuo trono, più non riposerà, finché non sarà piena dell'amor tuo e del tuo divin Figlio. Dammi, dunque, questo amore adesso, affinché faccia meno indegna accoglienza al tuo Gesù. E voi, schiere celesti, che siete beate della vista di sì eccelsa Signora, Angeli di tutte le gerarchie, e tu specialmente, principe degli Angeli ed aiuto del popolo di Dio, Michele; tu fortezza di Dio, Gabriele; tu medicina di Dio, Raffaele; e voi, Angeli dell'orazione e della lode di Dio, Angeli che ci recate la benedizione di Dio, Spiriti eletti, sempre vigili dinanzi al trono di Dio, che onoraste il trionfo e la coronazione di Maria, assistete in questo momento al trionfo dell'amore, onde un Dio onnipotente si abbassa sino alla più miserabile creatura. Angelo mio custode, San Giuseppe, Santo del mio nome e santi miei avvocati, venite ad assistermi mentre mi accosto all'Eucaristia che mette come il suggello in quest'ultimo sabato a tutte le grazie che mi aspetto da Gesù e da Maria. Impetratemi da essi che io muoia in giorno di Sabato, che voi tutti mi assistiate nell'ultima agonia, e che voi medesimi mi presentiate ai piedi del trono della gloriosissima vostra Regina, per lodarla insieme con voi per sempre. Amen.<br>
(Si dice l’Orazione l'er chiedere a Gesù Cristo la grazia della quale si la bisogna, e la Domande alla Beatissima Vergine di Pompei come sono a pag. 7).<br>
PREGHIERE DOPO LA COMUNIONE<br>
Quanto sono ricco possedendo te, o mio Dio! O cieli! O terra! O creature tutte, qui con me adorate il vostro Dio, e ammirate quest'opera immensa di amore: l'Infinito, l'Immenso, l'Onnipotente, si trova rinchiuso in questo povero albergo del cuore mio. Io non ho da invidiare la vostra sorte, giacché ho in me quello che voi non avete, poiché io ho un Di&lt;&gt; Uomo, e voi non avete un Dio-Angelo. Adorate voi, dunque, per me Colui che è l'amico, il compagno degli uomini, il ristoro delle loro miserie, che è pure la vostra delizia, da cui solo deriva ciò che voi avete di bene. O divino Amore, possiedimi interamente, e poi fa' di me ciò che vuoi, immergimi nel mare di qualunque patimento, e flagellami con ogni sorta di tormenti perché con Te ed in Te non posso perire. Ascolta la mia povera voce, o Amore divino; e giacché desideri che io ti chieda ciò che brama l'anima mia, ecco: trasforma-mi talmente in Te, che io più non mi conosca, e più non mi trovi che in Te. O divina Gerusalemme, canta a Maria un cantico nuovo; terra tutta, canta alla tua Signora. Cantate Maria, o Cieli, e benedite il nome di lei, che è glorioso; annunziate ogni giorno la salvezza che da Lei proviene al genere umano. Annunziate la gloria di Lei tra le genti, e le sue meraviglie a tutti i popoli! poiché la gloria e lo splendore sono intorno a Lei, la santità e la magnificenza sul suo trono. Presentatevi a Maria, voi famiglie delle nazioni, offritele i vostri cuori, i vostri affetti e tutta la vostra vita. Si rallegrino i cieli ed esulti la terra, il mare sia in movimento con tutte le cose di cui è ripieno: tripudieranno le campagne ed esulteranno tutti gli alberi delle selve, perché Maria, la Vergine di Nazaret, la figlia di Adamo, èstata esaltata sopra i Cori degli Angeli, assunta al talamo celeste, ove il Re dei re siede sopra un trono ornato di stelle (Lit. Solen. Ass. B.M.V.). E voi, Angeli del Signore, benedite per me, la vostra Regina. O cieli, benedite Colei che è la vostra porta. Voi, sole e luna e stelle del cielo, benedite Colei che è più eletta del sole, più bella della luna, che è la Stella del mare, la Stella mattutina. Monti e colline, benedite la vostra Signora che ebbe una dimora in Sion, e una reggia in Gerusalemme; e si levò qual cedro sul Libano e qual cipresso sul monte di Sion (cfr. Sir 24,14-17). Piogge e rugiade, fuoco e calori, ghiacci e nevi, luce e tenebre, mari e fiumi, benedite la Signora del mondo, che spande i rami della sua protezione come platano nelle piazze presso le acque, e stende i rami della sua potenza come una palma di Cades. Voi, germi della terra, piante fruttifere, e voi tutti, o cedri, o fiori, benedite la bellezza e la soavità della vostra Regina, che è la mistica rosa di Gerico, il bell'ulivo dei campi, che spira odore di balsamo aromatico e di mirra eletta. E voi, anime dei giusti, sacerdoti e re della terra, giovani e vergini, benedite il nome di Maria, perché è potente, e la gloria di Lei per il cielo si spande e per la terra. Esultate, o Santi, nella gloria, siate lieti nei vostri seggi (cfr. Sai 149, 5). O santi di Dio, degnatevi d'intercedere per la salvezza di noi tutti. Lodate per me Maria coi cembali e con le cetre di lieta armonia; e legate quest'anima schiava al trono di Lei, affinché aggiunga alle sue glorie anche questa, di avere strappato dalle mani di Satana questa anima degna dell'inferno. O Maria, dalla bassezza di questa valle, ove geme esiliata l'anima mia, io alzo gli occhi a te, che abiti nei cieli. Ecco, come gli occhi dell'ancella sono rivolti alle mani della padrona, così gli occhi miei a Te son rivolti, o Regina, o Signora e Madre mia, fino che non abbia di me pietà (cfr. Sal.123,2). Madre dolcissima,Madre amabilissima, oggi è l'ultimo dei sabati dedicati ad onorare i quindici Misteri del tuo Rosario; quanta gente al tuo altare domanda chi di essere guarito da qualche male, chi di esser provveduto nei suoi bisogni, chi ti chiede un buon raccolto, chi la vittoria di qualche lite. Io ti domando grazie più gradite al tuo Cuore, in unione di questi tuoi devoti. Madre mia dolcissima, ottienimi di essere umile, distaccato dalla terra, docile alla divina volontà; impetrami il santo amore di Dio, la buona morte, il Paradiso. Signora, mutami da peccatore in santo: fa' questo miracolo che ti darà più onore che se illuminassi mille ciechi, e riSuscitassi mille morti. Tu sei così potente presso Dio: basta dire che sei sua Madre, piena della sua grazia. Che cosa ti potrà negare? O Regina bellissima, io non pretendo di vederti in terra, ma voglio venire a vederti in paradiso; Tu me lo devi ottenere. Eccomi a te dinanzi prostrato. Io ti riconosco per mia Sovrana e Madre; e come tale ti consacro tutti i giorni che mi restano, l'anima e il corpo, i miei affetti, i palpiti del mio cuore, i desideri, le pene, le angustie, gli affanni che mi aspettano. Ma Tu trionfa finalmente di questa anima a te dedicata e proteggila, difendila dagli assalti dei suoi nemici, coprila sotto il tuo bel manto, rendi felice la morte e beata l'eternità. Così spero, e così sia.<br>
(Seguono le Orazioni per domandare la grazia di cui si sia bisogno, e altre Invocazioni e Preghiere per acquistare le Indulgenze da pag. 8 a pag. 9) <br>
GRAZIA DELLA VERGINE DEL ROSARIO DI POMPEI<br>
GIOVANNI ROMINGER: protestante svizzero si converte per la Vergine di Pompei e muore la sera dell'ultimo dei Quindici Sabati<br>
Il reverendo sacerdote Nicolò Cori, Vice-Parroco della cattedrale di Volterra, scrisse la seguente relazione che venne pubblicata nel periodico IL ROsARIO E LA NUOVA POMPEI. «Il Sig. Giovanni Rominger di Silvapiana in Svizzera, era da molti anni domiciliato in Volterra, ove aveva tolto a moglie la signora Ferdinanda Redaelli. Egli non era fieramente avverso al cattolicesimo come sono la più parte dei Protestanti, ma, seguendo l'esempio della sua consorte, aveva una certa divozione alla Vergine Immacolata e alle sante Anime del Purgatorio: ma non determinavasi di abbandonar la sua religione, perché il testo viene nfrrito integralmente, senza modifiche, rispettando la mentalitia religiosa del tempo. poco istruito in quella cattolica, e sopra tutto, perché vedeva questa poco osservata dagli stessi cattolici, anzi talvolta da essi medesimi disprezzata e derisa. Venne il mattino del 4 Ottobre dell'anno 1888, tre giorni innanzi della grande solennità del Rosario. La signora Redaelli si appressava al letto del marito infermo, e con amorevoli cure gli andava rammentando i propositi altra volta fatti di rendersi cattolico. Ma egii~ - Sono indifferente, - risponde, - tanto per il Cattolicesimo quanto per il Protestantesimo. Ambedue sono buoni per salvarsi. La fedele donna a tal risposta non perse il coraggio, anzi, premurosa di salvare l'anima di chi amava tanto, fece celebrare una Messa. E piena di fiducia nell'aiuto della Vergine taumaturga di Valle di Pompei, prese una Immaginetta che erale venuta da questo Santuario, e mostrandola al giacente: - Guarda, - disse, - questa è la figura di quella portentosa Vergine del Rosario, che coi suoi prodigi attira il mondo a edificarle un Tempio nella Valle di Pompei. E gli lesse quella parte della Novena che èunita all'Immagine. Ciò fatto, pose quell'Immaginetta sotto il capo del marito; e recatasi in altra stanza, col cuore straziato dal dolore e gli occhi volti al cielo, gridò: -	Maria Santissima, che da Pompei sparge-te tante grazie, fatemi questa grazia: che si con-verta mio marito! Non ve la chiedo per i miei meriti, perché io non ho che peccati: ma per i meriti del vostro Figlio, che venne nel mondo per salvarci tutti. Datemi questa consolazione, salvate mio marito. -Fatta questa preghiera, si pose in ginocchio e recitò il santo Rosario. Quindi, riritrancata da forte speranza, torna al letto dell'infermo e l'interroga: - Giovanni, vuoi tu farti cattolico? - Si, chiamatemi il Vescovo, - esclamò il morente ad un tratto: - voglio il battesimo cattolico. Ferdinanda, ebbra di gioia, gli fece conosc~ re che per battezzarsi non era necessario il Vescovo; bastava il Curato. E così vennero in cerca di me. Io pertanto recatomi presso il signor Rominger, con brevi parole gli feci conoscere la falsità dei principali errori dei Protestanti. E vedendo che ne era già convinto, ma desiderava avere una Istruzione maggiore, gli Promisi che gliel'avrei data come sarebbe guarito. Intanto in presenza di due testimoni gli feci fare l'abiura dei suoi errori e la professione di fede cattolica, quindi a seconda delle prescrizioni del Rituale Romano lo battezzai. Fu tanta la gioia che ne provò l'infermo, che con verace compunzione esclamò: - Oh, come sono ora contento! Chiese poi quella Immaginetta della Madonna di Pompei che Ferdinanda gli aveva posta sotto il capo: più e più volte la baciò e se la pose sul cuore, donde spesso se la ritoglieva. Nel giorno seguente, 5 di Ottobre, venerdì, gli furono conferiti i sacramenti della Penitenza e della Cresima. E nel giorno di Sabato, vigilia della grande solennità della Vergine del Rosari0, ultimo dei Quindici Sabati consacrati dai fedeli in suo onore, Giovanni Rominger si unì a Gesù Cristo con la santa Comunione,. ed ebbe canceliate le reliquie dei peccati col Sacramento della Estrema Unzione. Quel Sabato, così caro ai devoti di Maria, volgeva al suo termine: e tre ore innanzi alla mezzanotte, di quella ora solenne la quale, dando principio alla grande giornata di Maria, viene nel Santuario di Pompei santificata con grinni e coi cantici della Regina del Rosario, l'anima di Giovanni Rominger, resa monda dal lavacro battesimale, volò in cielo a cantare in eterno le misericordie di Dio e le glorie della sua SS. Madre, che gli aveva impetrata la grazia della conversione e dell'eterna felicità.<br>
SAC. Nicoto Go Vice-Parroco della Cattedrale di Volterra». 
</p>
</div>

</div>

<script type="text/javascript">
var custom = function () {
document.getElementById("titolo").innerHTML="PREGHIAMO";
}
</script>

</body>
</html>
