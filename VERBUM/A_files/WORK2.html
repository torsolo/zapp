	<!DOCTYPE html>
<html>
<head>
<meta http-equiv="Content-Type" content="text/html; charset=UTF-8">
<meta name="viewport" content="width=device-width,height=device-height, initial-scale=1.0" />
<link rel="stylesheet" type="text/css" media="screen" charset="utf-8" href="../zapp.css" />
<script type="text/javascript" src="../zapp.js"></script>
<title>READ</title>
</head>
<body id="spr">
<div id="content">
<div id="barratesta"></div>
<div id="tools">
</div>
<div id="albero">T.o.c.</div>
<div id="corpo">        <!--<h1>MovimentoApostolico</h1>-->
        <h1>MovimentoApostolico</h1>

<p>
Li servivano con i loro beni<br>
VENERDÌ 18 SETTEMBRE (Lc 8,1-3)<br>
Il servizio al Vangelo, per chi dedica tutta la sua vita ad esso, va pensato come vero contratto di lavoro. Noi lavoriamo per il Padre, Il Padre provvede per noi. San Paolo, per ragioni di credibilità e di libertà, rinuncia al diritto di essere aiutato dalla comunità: “E chi mai presta servizio militare a proprie spese? Chi pianta una vigna senza mangiarne il frutto? Chi fa pascolare un gregge senza cibarsi del latte del gregge? Se noi abbiamo seminato in voi beni spirituali, è forse gran cosa se raccoglieremo beni materiali? Se altri hanno tale diritto su di voi, noi non l’abbiamo di più? Noi però non abbiamo voluto servirci di questo diritto, ma tutto sopportiamo per non mettere ostacoli al vangelo di Cristo. Non sapete che quelli che celebrano il culto, dal culto traggono il vitto, e quelli che servono all’altare, dall’altare ricevono la loro parte? Così anche il Signore ha disposto che quelli che annunciano il Vangelo vivano del Vangelo. Io invece non mi sono avvalso di alcuno di questi diritti, né ve ne scrivo perché si faccia in tal modo con me; preferirei piuttosto morire. Nessuno mi toglierà questo vanto! Infatti annunciare il Vangelo non è per me un vanto, perché è una necessità che mi si impone: guai a me se non annuncio il Vangelo! Se lo faccio di mia iniziativa, ho diritto alla ricompensa; ma se non lo faccio di mia iniziativa, è un incarico che mi è stato affidato. Qual è dunque la mia ricompensa? Quella di annunciare gratuitamente il Vangelo senza usare il diritto conferitomi dal Vangelo” (1Cor 9,7-18). Quando la sua credibilità non è esposta ad alcun rischio o pericolo, Paolo si lascia anche aiutare. <br>
Tutto è subordinato al Vangelo: “Ho provato grande gioia nel Signore perché finalmente avete fatto rifiorire la vostra premura nei miei riguardi: l’avevate anche prima, ma non ne avete avuto l’occasione. Non dico questo per bisogno, perché ho imparato a bastare a me stesso in ogni occasione. So vivere nella povertà come so vivere nell’abbondanza; sono allenato a tutto e per tutto, alla sazietà e alla fame, all’abbondanza e all’indigenza. Tutto posso in colui che mi dà la forza. Avete fatto bene tuttavia a prendere parte alle mie tribolazioni. Lo sapete anche voi, Filippesi, che all’inizio della predicazione del Vangelo, quando partii dalla Macedonia, nessuna Chiesa mi aprì un conto di dare e avere, se non voi soli; e anche a Tessalònica mi avete inviato per due volte il necessario. Non è però il vostro dono che io cerco, ma il frutto che va in abbondanza sul vostro conto. Ho il necessario e anche il superfluo; sono ricolmo dei vostri doni ricevuti da Epafrodìto, che sono un piacevole profumo, un sacrificio gradito, che piace a Dio. Il mio Dio, a sua volta, colmerà ogni vostro bisogno secondo la sua ricchezza con magnificenza, in Cristo Gesù. Al Dio e Padre nostro sia gloria nei secoli dei secoli. Amen (Fil 4,10-20). La regola di Paolo è immortale. Mai il Vangelo deve essere esposto a non credibilità dal comportamento dei missionari. <br>
In quel tempo, Gesù se ne andava per città e villaggi, predicando e annunciando la buona notizia del regno di Dio. C’erano con lui i Dodici e alcune donne che erano state guarite da spiriti cattivi e da infermità: Maria, chiamata Maddalena, dalla quale erano usciti sette demòni; Giovanna, moglie di Cuza, amministratore di Erode; Susanna e molte altre, che li servivano con i loro beni.<br>
Gesù manda i suoi Apostoli nel mondo con questa regola di vita: “Non procuratevi oro né argento né denaro nelle vostre cinture, né sacca da viaggio, né due tuniche, né sandali, né bastone, perché chi lavora ha diritto al suo nutrimento” (Mt 10,9-10). Per il loro sostentamento provvederà il Padre loro che è nei cieli. Quando e per chi il Padre provvede? Perché lavora a giornata per Lui. Il Padre provvede per Gesù perché Lui va di città in città e di villaggio in villaggio a predicare e ad annunciare la buona notizia del regno di Dio. Se il missionario di Gesù, il suo Apostolo, si dedica alle proprie cose o a cose della terra, anziché occuparsi del Vangelo da annunziare ad ogni popolo, il Padre non provvederà. Non è a suo servizio. È regole evangelica immutabile nei secoli. Il Padre provvede sulla terra e ricompensa con gloria eterna solo coloro che lavorano per Lui e facendo ogni cosa secondo la sua volontà, in obbedienza al Lui. Se il missionario e il discepolo agiscono dal loro cuore, è il loro cuore che dovrà ricompensarli. / Madre di Dio, Angeli Santi, fate che tutto in noi sia dalla volontà del Padre nostro. 
</p>

<p>
Il seminatore uscì a seminare il suo seme<br>
SABATO 19 SETTEMBRE (Lc 8,4-15)<br>
Non basta che il ministro della Parola esca per seminare. È necessario che abbia con sé la spada dello Spirito, che è la Parola di Dio, Così San Paolo: “Prendete dunque l’armatura di Dio, perché possiate resistere nel giorno cattivo e restare saldi dopo aver superato tutte le prove. State saldi, dunque: attorno ai fianchi, la verità; indosso, la corazza della giustizia; i piedi, calzati e pronti a propagare il vangelo della pace. Afferrate sempre lo scudo della fede, con il quale potrete spegnere tutte le frecce infuocate del Maligno; prendete anche l’elmo della salvezza e la spada dello Spirito, che è la parola di Dio” (Ef 6,13-17). Oggi si semina con lo spirito degli uomini, non più con lo Spirito Santo, il solo che conosce e dona la Parola di Cristo Gesù. Non si crede più nella potenza di salvezza della Parola del Signore: “Infatti la parola di Dio è viva, efficace e più tagliente di ogni spada a doppio taglio; essa penetra fino al punto di divisione dell’anima e dello spirito, fino alle giunture e alle midolla, e discerne i sentimenti e i pensieri del cuore. Non vi è creatura che possa nascondersi davanti a Dio, ma tutto è nudo e scoperto agli occhi di colui al quale noi dobbiamo rendere conto” (Eb 4,12-13). Non credendo nella Parola, non c’è più vera missione, vera pastorale, vero insegnamento, vera morale, vera teologia, vera antropologia, vera escatologia. <br>
Dalla bocca di Gesù esce invece la spada affilata della Parola: “Mi voltai per vedere la voce che parlava con me, e appena voltato vidi sette candelabri d’oro e, in mezzo ai candelabri, uno simile a un Figlio d’uomo, con un abito lungo fino ai piedi e cinto al petto con una fascia d’oro. I capelli del suo capo erano candidi, simili a lana candida come neve. I suoi occhi erano come fiamma di fuoco. I piedi avevano l’aspetto del bronzo splendente, purificato nel crogiuolo. La sua voce era simile al fragore di grandi acque. Teneva nella sua destra sette stelle e dalla bocca usciva una spada affilata, a doppio taglio, e il suo volto era come il sole quando splende in tutta la sua forza” (Ap 1,12-16). Ma la Parola non va solo detta, va anche vissuta. Non solo va ascoltata, ma anche messa in pratica: “Siate di quelli che mettono in pratica la Parola, e non ascoltatori soltanto, illudendo voi stessi; perché, se uno ascolta la Parola e non la mette in pratica, costui somiglia a un uomo che guarda il proprio volto allo specchio: appena si è guardato, se ne va, e subito dimentica come era. Chi invece fissa lo sguardo sulla legge perfetta, la legge della libertà, e le resta fedele, non come un ascoltatore smemorato ma come uno che la mette in pratica, questi troverà la sua felicità nel praticarla” (Gc 1,22-25). Tutto è la Parola. Si toglie la Parola, regna la morte. <br>
In quel tempo, poiché una grande folla si radunava e accorreva a lui gente da ogni città, Gesù disse con una parabola: «Il seminatore uscì a seminare il suo seme. Mentre seminava, una parte cadde lungo la strada e fu calpestata, e gli uccelli del cielo la mangiarono. Un’altra parte cadde sulla pietra e, appena germogliata, seccò per mancanza di umidità. Un’altra parte cadde in mezzo ai rovi e i rovi, cresciuti insieme con essa, la soffocarono. Un’altra parte cadde sul terreno buono, germogliò e fruttò cento volte tanto». Detto questo, esclamò: «Chi ha orecchi per ascoltare, ascolti!». I suoi discepoli lo interrogavano sul significato della parabola. Ed egli disse: «A voi è dato conoscere i misteri del regno di Dio, ma agli altri solo con parabole, affinché vedendo non vedano e ascoltando non comprendano. Il significato della parabola è questo: il seme è la parola di Dio. I semi caduti lungo la strada sono coloro che l’hanno ascoltata, ma poi viene il diavolo e porta via la Parola dal loro cuore, perché non avvenga che, credendo, siano salvati. Quelli sulla pietra sono coloro che, quando ascoltano, ricevono la Parola con gioia, ma non hanno radici; credono per un certo tempo, ma nel tempo della prova vengono meno. Quello caduto in mezzo ai rovi sono coloro che, dopo aver ascoltato, strada facendo si lasciano soffocare da preoccupazioni, ricchezze e piaceri della vita e non giungono a maturazione. Quello sul terreno buono sono coloro che, dopo aver ascoltato la Parola con cuore integro e buono, la custodiscono e producono frutto con perseveranza.<br>
Oggi è l’impero della parola dell’uomo. Tutta la verità teologica, ascetica, mistica, morale, antropologica, escatologica, ecclesiale, ministeriale, sta lentamente lasciando il posto all’istinto, al sentimento, al gusto degli uni e degli altri. Anche Cristo e il suo mistero sono stati interamente resi irriconoscibili dal pensiero dell’uomo. / Madre di Dio, Angeli, Santi, fateci di fede vera e forte nella Parola di Cristo Gesù 
</p>

<p>
Amico, io non ti faccio torto<br>
DOMENICA 20 SETTEMBRE (Mt 20,1-16)<br>
Comprendiamo la parabola degli operai mandati a lavorare nella vigna, se partiamo dalla verità del nostro Dio. Lui ha dato per la nostra salvezza non un denaro, ma il suo Figlio Unigenito: “Infatti, quando eravamo ancora deboli, nel tempo stabilito Cristo morì per gli empi. Ora, a stento qualcuno è disposto a morire per un giusto; forse qualcuno oserebbe morire per una persona buona. Ma Dio dimostra il suo amore verso di noi nel fatto che, mentre eravamo ancora peccatori, Cristo è morto per noi. A maggior ragione ora, giustificati nel suo sangue, saremo salvati dall’ira per mezzo di lui. Se infatti, quand’eravamo nemici, siamo stati riconciliati con Dio per mezzo della morte del Figlio suo, molto più, ora che siamo riconciliati, saremo salvati mediante la sua vita. Non solo, ma ci gloriamo pure in Dio, per mezzo del Signore nostro Gesù Cristo, grazie al quale ora abbiamo ricevuto la riconciliazione” (Rm 5,6-11). Il Figlio di Dio non è nel patto. Nel patto è la benedizione. Dio è andato infinitamente oltre nel suo amore. Dinanzi al dono di Cristo ci potrà essere un qualche uomo che pretende di più? Sarebbe solo stoltezza pensarlo. Nessuno si può lamentare, se Cristo è dato a tutti. Cristo è dono per gli Ebrei ed è dono per i Gentili. È Dono per chi è chiamato alla prima ora ed è dono per chi è chiamato all’ultima ora. Ricevere la salvezza è dono. <br>
In quel tempo, Gesù disse ai suoi discepoli questa parabola: «Il regno dei cieli è simile a un padrone di casa che uscì all’alba per prendere a giornata lavoratori per la sua vigna. Si accordò con loro per un denaro al giorno e li mandò nella sua vigna. Uscito poi verso le nove del mattino, ne vide altri che stavano in piazza, disoccupati, e disse loro: “Andate anche voi nella vigna; quello che è giusto ve lo darò”. Ed essi andarono. Uscì di nuovo verso mezzogiorno e verso le tre, e fece altrettanto. Uscito ancora verso le cinque, ne vide altri che se ne stavano lì e disse loro: “Perché ve ne state qui tutto il giorno senza far niente?”. Gli risposero: “Perché nessuno ci ha presi a giornata”. Ed egli disse loro: “Andate anche voi nella vigna”. Quando fu sera, il padrone della vigna disse al suo fattore: “Chiama i lavoratori e dai loro la paga, incominciando dagli ultimi fino ai primi”. Venuti quelli delle cinque del pomeriggio, ricevettero ciascuno un denaro. Quando arrivarono i primi, pensarono che avrebbero ricevuto di più. Ma anch’essi ricevettero ciascuno un denaro. Nel ritirarlo, però, mormoravano contro il padrone dicendo: “Questi ultimi hanno lavorato un’ora soltanto e li hai trattati come noi, che abbiamo sopportato il peso della giornata e il caldo”. Ma il padrone, rispondendo a uno di loro, disse: “Amico, io non ti faccio torto. Non hai forse concordato con me per un denaro? Prendi il tuo e vattene. Ma io voglio dare anche a quest’ultimo quanto a te: non posso fare delle mie cose quello che voglio? Oppure tu sei invidioso perché io sono buono?”. Così gli ultimi saranno primi e i primi, ultimi».<br>
Insegna ancora San Paolo che Cristo Gesù è sempre dono. Vi aggiunge che in Cristo dono il Padre concederà ogni altra cosa: “Che diremo dunque di queste cose? Se Dio è per noi, chi sarà contro di noi? Egli, che non ha risparmiato il proprio Figlio, ma lo ha consegnato per tutti noi, non ci donerà forse ogni cosa insieme a lui? Chi muoverà accuse contro coloro che Dio ha scelto? Dio è colui che giustifica! Chi condannerà? Cristo Gesù è morto, anzi è risorto, sta alla destra di Dio e intercede per noi! Chi ci separerà dall’amore di Cristo? Forse la tribolazione, l’angoscia, la persecuzione, la fame, la nudità, il pericolo, la spada? Come sta scritto: Per causa tua siamo messi a morte tutto il giorno, siamo considerati come pecore da macello. Ma in tutte queste cose noi siamo più che vincitori grazie a colui che ci ha amati. Io sono infatti persuaso che né morte né vita, né angeli né principati, né presente né avvenire, né potenze, né altezza né profondità, né alcun’altra creatura potrà mai separarci dall’amore di Dio, che è in Cristo Gesù, nostro Signore” (Rm 8,31-39). Non solo Gesù è dono, ma anche la chiamata a credere in Lui è dono del Padre, nello Spirito Santo. Il Paradiso è promessa, grazia, dono del Padre, per Cristo, nello Spirito Santo. Il grado di beatitudine eterna è dato però in relazione alla nostra obbedienza alla Parola di Gesù. Più noi cresciamo in obbedienza, più sulla terra ci rivestiamo di luce, e più luce porteremo in Paradiso. Vale anche per le tenebre. Più ci ricopriremo di tenebre e più triste sarà il nostro inferno. Nella carità del nostro Dio mai vi sarà ingiustizia. È carità. / Madre di Dio, Angeli, Santi, fateci obbedienti in ogni Parola di Gesù Signore. 
</p>

<p>
Ed egli si alzò e lo seguì<br>
LUNEDÌ 21 SETTEMBRE (Mt 9,9-13)<br>
Nell’Antico Testamento tutte le scelte di Dio scaturiscono dal mistero imperscrutabile della sua sapienza e intelligenza. Così San Paolo nella Lettera ai Romani: “O profondità della ricchezza, della sapienza e della conoscenza di Dio! Quanto insondabili sono i suoi giudizi e inaccessibili le sue vie! Infatti, chi mai ha conosciuto il pensiero del Signore? O chi mai è stato suo consigliere? O chi gli ha dato qualcosa per primo tanto da riceverne il contraccambio? Poiché da lui, per mezzo di lui e per lui sono tutte le cose. A lui la gloria nei secoli. Amen” (Rm 11,33-36). Nel Nuovo Testamento sappiamo per rivelazione che esse vengono da Cristo, sempre però mosso e guidato dallo Spirito Santo. È verità eterna. Esse non nascono né da amicizia, né da parentela, né da simpatia, né da altro pensiero umano. Le ragioni di ogni scelta sono nel Padre, in Cristo, nella sapienza dello Spirito. Questa verità appare in pienezza di luce anche nella scelta di Colui che deve prendere il posto lasciato vuoto da Giuda. <br>
Non è Pietro che sceglie, non è la comunità, è lo Spirito Santo: “Bisogna dunque che, tra coloro che sono stati con noi per tutto il tempo nel quale il Signore Gesù ha vissuto fra noi, cominciando dal battesimo di Giovanni fino al giorno in cui è stato di mezzo a noi assunto in cielo, uno divenga testimone, insieme a noi, della sua risurrezione». Ne proposero due: Giuseppe, detto Barsabba, soprannominato Giusto, e Mattia. Poi pregarono dicendo: «Tu, Signore, che conosci il cuore di tutti, mostra quale di questi due tu hai scelto per prendere il posto in questo ministero e apostolato, che Giuda ha abbandonato per andarsene al posto che gli spettava». Tirarono a sorte fra loro e la sorte cadde su Mattia, che fu associato agli undici apostoli” (At 1,21-26). Oggi il Signore passa, vede Matteo seduto al banco delle imposte e lo chiama. Il chiamato si alza e segue Gesù. Sapienza eterna dello Spirito Santo! Mistero di ogni chiamata. Questo solo gesto è bastato per creare un movimento di avvicinamento a Gesù di tutti i peccatori e i pubblicani. I farisei si scandalizzano. I peccatori per essi sono già gente dannata. Bisogna lasciarli perdere. Gesù risponde che il medico cura i malati, non i sani. Lui non è venuto per i sani, ma per curare i peccatori e portarli nel regno di Dio. Gesù non fa nulla di straordinario in questo. Altro non fa che ciò che ha fatto il Padre suo in duemila anni di Storia Sacra. Sempre Dio ha mandato i suoi profeti per chiamare il popolo a conversione per essere salvato. Tutti i profeti hanno aperto le porte della misericordia del Signore. Tutti hanno chiamato alla conversione per entrare nella vita. <br>
Andando via di là, Gesù vide un uomo, chiamato Matteo, seduto al banco delle imposte, e gli disse: «Seguimi». Ed egli si alzò e lo seguì. Mentre sedeva a tavola nella casa, sopraggiunsero molti pubblicani e peccatori e se ne stavano a tavola con Gesù e con i suoi discepoli. Vedendo ciò, i farisei dicevano ai suoi discepoli: «Come mai il vostro maestro mangia insieme ai pubblicani e ai peccatori?». Udito questo, disse: «Non sono i sani che hanno bisogno del medico, ma i malati. Andate a imparare che cosa vuol dire: Misericordia io voglio e non sacrifici. Io non sono venuto infatti a chiamare i giusti, ma i peccatori».<br>
Se l’uomo vuole comprendere le vie di Dio si deve abbandonare allo Spirito del Signore. Mai un solo cristiano avrebbe pensato che il Signore avrebbe potuto chiamare Saulo di Tarso per essere Apostolo di salvezza. Anania neanche vuole recarsi ad incontrarlo per comando divino: “C’era a Damasco un discepolo di nome Anania. Il Signore in una visione gli disse: «Anania!». Rispose: «Eccomi, Signore!». E il Signore a lui: «Su, va’ nella strada chiamata Diritta e cerca nella casa di Giuda un tale che ha nome Saulo, di Tarso; ecco, sta pregando e ha visto in visione un uomo, di nome Anania, venire a imporgli le mani perché recuperasse la vista». Rispose Anania: «Signore, riguardo a quest’uomo ho udito da molti quanto male ha fatto ai tuoi fedeli a Gerusalemme. Inoltre, qui egli ha l’autorizzazione dei capi dei sacerdoti di arrestare tutti quelli che invocano il tuo nome». Ma il Signore gli disse: «Va’, perché egli è lo strumento che ho scelto per me, affinché porti il mio nome dinanzi alle nazioni, ai re e ai figli d’Israele; e io gli mostrerò quanto dovrà soffrire per il mio nome»” (At 9,1.16). Matteo, un pubblicano. Saulo un persecutore. Le vie di Dio sono solo mistero. / Madre di Dio, Angeli, Santi, aiutateci ad accogliere il mistero di Dio in ogni uomo. 
</p>

<p>
Mia madre e miei fratelli sono questi<br>
MARTEDÌ 22 SETTEMBRE (Lc 8,19-21)<br>
Madre e fratello di Cristo Gesù è colui che ascolta la parola di Dio e la mette in pratica. Ascoltare e mettere in pratica non è ancora tutto. Urge aggiungere la perseveranza fino alla fine, se si vuole ottenere la salvezza che viene dalla fede nella Parola dio Gesù. Ecco la regola che San Paolo detta a Timoteo perché sia vero discepolo di Cristo Signore: “Allénati nella vera fede, perché l’esercizio fisico è utile a poco, mentre la vera fede è utile a tutto, portando con sé la promessa della vita presente e di quella futura. Questa parola è degna di fede e di essere accolta da tutti. Per questo infatti noi ci affatichiamo e combattiamo, perché abbiamo posto la nostra speranza nel Dio vivente, che è il salvatore di tutti gli uomini, ma soprattutto di quelli che credono. E tu prescrivi queste cose e inségnale. Nessuno disprezzi la tua giovane età, ma sii di esempio ai fedeli nel parlare, nel comportamento, nella carità, nella fede, nella purezza. In attesa del mio arrivo, dèdicati alla lettura, all’esortazione e all’insegnamento. Non trascurare il dono che è in te e che ti è stato conferito, mediante una parola profetica, con l’imposizione delle mani da parte dei presbìteri. Abbi cura di queste cose, dèdicati ad esse interamente, perché tutti vedano il tuo progresso. Vigila su te stesso e sul tuo insegnamento e sii perseverante: così facendo, salverai te stesso e quelli che ti ascoltano” (1Tm 4,8-16). Si ascolta. Si obbedisce. Si persevera sino alla fine. <br>
E sempre San Paolo a Timoteo: “Ma la parola di Dio non è incatenata! Perciò io sopporto ogni cosa per quelli che Dio ha scelto, perché anch’essi raggiungano la salvezza che è in Cristo Gesù, insieme alla gloria eterna. Questa parola è degna di fede: Se moriamo con lui, con lui anche vivremo; se perseveriamo, con lui anche regneremo; se lo rinneghiamo, lui pure ci rinnegherà; se siamo infedeli, lui rimane fedele, perché non può rinnegare se stesso. Richiama alla memoria queste cose, scongiurando davanti a Dio che si evitino le vane discussioni, le quali non giovano a nulla se non alla rovina di chi le ascolta. Sfòrzati di presentarti a Dio come una persona degna, un lavoratore che non deve vergognarsi e che dispensa rettamente la parola della verità. Evita le chiacchiere vuote e perverse, perché spingono sempre più all’empietà quelli che le fanno; la parola di costoro infatti si propagherà come una cancrena” (2Tm 2,9-17). Oggi, non so per quale diabolica motivazione, è venuta meno la perseveranza in ogni cosa: nella semina della Parola, nell’ascolto dello Spirito Santo, nell’obbedienza alla verità, nella sequela della sana dottrina, nella conformazione della nostra vita alla vera moralità che nasce dalla messa in pratica di ogni regola di giustizia, carità, speranza, vita eterna, grazia, santità. È come se stesse passando sulla nostra Chiesa una, santa, cattolica, apostolica un fortissimo tornado che sradica quanto trova piantato sul suo terreno. Anche le verità più essenziali sono state sradicate. Giungendo a minare dalle fondamenta lo stesso mistero eterno di Dio. <br>
In quel tempo, andarono da Gesù la madre e i suoi fratelli, ma non potevano avvicinarlo a causa della folla. Gli fecero sapere: «Tua madre e i tuoi fratelli stanno fuori e desiderano vederti». Ma egli rispose loro: «Mia madre e miei fratelli sono questi: coloro che ascoltano la parola di Dio e la mettono in pratica».<br>
Oggi il tornado distruttore, che annienta tutto ciò che trova sulla sua strada, attinge forza dalla tiepidezza e quasi accidia spirituale. Prima di tutto, accidia e tiepidezza di quanti sono chiamati a vigilare e, per motivi inspiegabili, non intervengono, lasciando che la volpe faccia strage nel pollaio e il lupo nell’ovile: è sufficiente chiudere un solo occhio anche su un solo errore e in breve tempo tutta la pasta si sarà fermentata di eresie, idolatrie, dottrine nefaste. Accidia e tiepidezza spirituale anche di ogni singolo discepolo di Gesù, che per essenza battesimale è sacerdote, re e profeta della Nuova Alleanza e quindi ha l’obbligo di difendere la verità di ogni mistero di Dio e dell’uomo. Gesù è forte nello Spirito Santo e, non appena ascolta una notizia, interviene con tempestività e rivela chi gli appartiene e chi invece non gli potrà mai appartenere. Oggi ogni singolo discepolo di Gesù è chiamato a rivestirsi di questa fermezza e fortezza. / Madre di Dio, Angeli, Santi, fateci difensori del mistero di Gesù e della sua verità. 
</p>

<p>
E li mandò ad annunciare il regno di Dio<br>
MERCOLEDÌ 23 SETTEMBRE (Lc 9,1-6)<br>
Cristo Gesù è via e fine del regno. Si ascolta la sua Parola, si obbedisce ad essa, si diviene un solo corpo con Lui, ci si nutre del suo corpo e del suo sangue, si vive in Lui, per Lui, con Lui da veri figli del Padre, guidati e mossi dallo Spirito Santo, si cammina verso la gloria eterna. Chi obbedisce alla sua volontà, che è volontà del Padre, opera frutti di salvezza e di redenzione. Chi ignora il suo comandamento, o non crede in esso, o lo disattende, o pensa altre vie, sappia che mai una sola anima per lui entrerà nel regno di Dio e gusterà la gioia eterna del Paradiso. Quanto Gesù dice è verità universale, immutabile, vale per ogni tempo e ogni luogo: “Gesù disse loro: «In verità, in verità io vi dico: se non mangiate la carne del Figlio dell’uomo e non bevete il suo sangue, non avete in voi la vita. Chi mangia la mia carne e beve il mio sangue ha la vita eterna e io lo risusciterò nell’ultimo giorno. Perché la mia carne è vero cibo e il mio sangue vera bevanda. Chi mangia la mia carne e beve il mio sangue rimane in me e io in lui. Come il Padre, che ha la vita, ha mandato me e io vivo per il Padre, così anche colui che mangia me vivrà per me. Questo è il pane disceso dal cielo; non è come quello che mangiarono i padri e morirono. Chi mangia questo pane vivrà in eterno»” (Gv 6,53-58). “Gesù si avvicinò e disse loro: «A me è stato dato ogni potere in cielo e sulla terra. Andate dunque e fate discepoli tutti i popoli, battezzandoli nel nome del Padre e del Figlio e dello Spirito Santo, insegnando loro a osservare tutto ciò che vi ho comandato. Ed ecco, io sono con voi tutti i giorni, fino alla fine del mondo»” (Mt 28,18-20). Dove non c’è battesimo, non c’è regno di Dio. Deve non c’è Eucaristia mai si potrà vivere in Cristo, con Cristo, per Cristo, secondo tutta la verità cui conduce lo Spirito Santo. Tutto è dal comando e nel comando di Cristo Gesù.<br>
In quel tempo, Gesù convocò i Dodici e diede loro forza e potere su tutti i demòni e di guarire le malattie. E li mandò ad annunciare il regno di Dio e a guarire gli infermi. Disse loro: «Non prendete nulla per il viaggio, né bastone, né sacca, né pane, né denaro, e non portatevi due tuniche. In qualunque casa entriate, rimanete là, e di là poi ripartite. Quanto a coloro che non vi accolgono, uscite dalla loro città e scuotete la polvere dai vostri piedi come testimonianza contro di loro». Allora essi uscirono e giravano di villaggio in villaggio, ovunque annunciando la buona notizia e operando guarigioni.<br>
Quanto vale per Cristo Signore, vale anche per il suo corpo che è la Chiesa. Oggi è la Chiesa via e fine del regno. San Paolo, sapendo questa verità, esorta Timoteo a dedicarsi con ogni cura, diligenza, carità, forza nell’annunzio della Parola: “Tu però rimani saldo in quello che hai imparato e che credi fermamente. Conosci coloro da cui lo hai appreso e conosci le sacre Scritture fin dall’infanzia: queste possono istruirti per la salvezza, che si ottiene mediante la fede in Cristo Gesù. Tutta la Scrittura, ispirata da Dio, è anche utile per insegnare, convincere, correggere ed educare nella giustizia, perché l’uomo di Dio sia completo e ben preparato per ogni opera buona. Ti scongiuro davanti a Dio e a Cristo Gesù, che verrà a giudicare i vivi e i morti, per la sua manifestazione e il suo regno: annuncia la Parola, insisti al momento opportuno e non opportuno, ammonisci, rimprovera, esorta con ogni magnanimità e insegnamento. Verrà giorno, infatti, in cui non si sopporterà più la sana dottrina, ma, pur di udire qualcosa, gli uomini si circonderanno di maestri secondo i propri capricci, rifiutando di dare ascolto alla verità per perdersi dietro alle favole. Tu però vigila attentamente, sopporta le sofferenze, compi la tua opera di annunciatore del Vangelo, adempi il tuo ministero” (2Tm 3,14-4,5). Urge operare una necessaria distinzione. <br>
Che Dio il Signore possa operare la salvezza di ogni uomo per vie misteriose, nascoste, segrete, che solo Lui conosce, è verità che riguarda Lui e non noi. A noi invece riguarda obbedire ad ogni suo comando. La sua Parola non è a votazione di maggioranza. Il suo Comando non è sottoposto alla legge della modifica o del cambiamento. La salvezza di apostoli, ministri della Parola, evangelizzatori, missionari è dall’obbedienza al comando ricevuto. Questo appartiene ai figli della Chiesa. Lasciamo a Dio quello che è di Dio. Diamo alla Chiesa ciò che è della Chiesa. / Madre di Dio, Angeli, Santi, dateci una perfetta obbedienza al Comando di Gesù. 
</p>

<p>
Non sapeva che cosa pensare<br>
GIOVEDÌ 24 SETTEMBRE (Lc 9,7-9)<br>
Quando un uomo vive nell’idolatria, nell’ingiustizia, nella trasgressione dei Comandamenti, nell’immoralità, passa dalla luce nelle tenebre. La sua mente si oscura. Il suo cuore diviene di pietra, i suoi pensieri vengono allontanati dalla sorgente della sapienza e della verità. Manca di ogni vera conoscenza del divino e del soprannaturale. Si è consumati dall’empietà e questa conduce a dichiarare la non esistenza dello stesso Signore e Creatore dell’uomo e dell’universo. Il Salmo così dice dell’empio: “Il malvagio si vanta dei suoi desideri, l’avido benedice se stesso. Nel suo orgoglio il malvagio disprezza il Signore: «Dio non ne chiede conto, non esiste!»; questo è tutto il suo pensiero. Le sue vie vanno sempre a buon fine, troppo in alto per lui sono i tuoi giudizi: 	con un soffio spazza via i suoi avversari. Egli pensa: «Non sarò mai scosso, vivrò sempre senza sventure». Di spergiuri, di frodi e d’inganni ha piena la bocca, sulla sua lingua sono cattiveria e prepotenza. Sta in agguato dietro le siepi, dai nascondigli uccide l’innocente. I suoi occhi spiano il misero, sta in agguato di nascosto come un leone nel covo. Sta in agguato per ghermire il povero, ghermisce il povero attirandolo nella rete. Si piega e si acquatta, cadono i miseri sotto i suoi artigli. Egli pensa: «Dio dimentica, nasconde il volto, non vede più nulla»” (Sal 10 (9) 3-11).<br>
Dalle tenebre, dall’empietà, dall’idolatria, si fa solo professione di menzogna e di falsità: “Lo stolto pensa: «Dio non c’è». Sono corrotti, fanno cose abominevoli: non c’è chi agisca bene. Dio dal cielo si china sui figli dell’uomo per vedere se c’è un uomo saggio, uno che cerchi Dio. Sono tutti traviati, tutti corrotti; non c’è chi agisca bene, neppure uno. Non impareranno dunque tutti i malfattori che divorano il mio popolo come il pane e non invocano Dio? Ecco, hanno tremato di spavento là dove non c’era da tremare. Sì, Dio ha disperso le ossa degli aggressori, sono confusi perché Dio li ha respinti. Chi manderà da Sion la salvezza d’Israele? Quando Dio ristabilirà la sorte del suo popolo, esulterà Giacobbe e gioirà Israele” (Sal 53 (52) 1-7). Dalla sua empietà, stoltezza, immoralità mai Erode potrà pervenire alla vera conoscenza di Cristo Gesù. Vorrebbe vedere Gesù, ma anche se lo vedesse non lo potrebbe riconoscere. <br>
Infatti, quando il Signore gli concede la grazia di vedere il suo Figlio Unigenito, sa solo deriderlo e farlo deridere, schernirlo e farlo schernire: “Pilato disse ai capi dei sacerdoti e alla folla: «Non trovo in quest’uomo alcun motivo di condanna». Ma essi insistevano dicendo: «Costui solleva il popolo, insegnando per tutta la Giudea, dopo aver cominciato dalla Galilea, fino a qui». Udito ciò, Pilato domandò se quell’uomo era Galileo e, saputo che stava sotto l’autorità di Erode, lo rinviò a Erode, che in quei giorni si trovava anch’egli a Gerusalemme. Vedendo Gesù, Erode si rallegrò molto. Da molto tempo infatti desiderava vederlo, per averne sentito parlare, e sperava di vedere qualche miracolo fatto da lui. Lo interrogò, facendogli molte domande, ma egli non gli rispose nulla. Erano presenti anche i capi dei sacerdoti e gli scribi, e insistevano nell’accusarlo. Allora anche Erode, con i suoi soldati, lo insultò, si fece beffe di lui, gli mise addosso una splendida veste e lo rimandò a Pilato. In quel giorno Erode e Pilato diventarono amici tra loro; prima infatti tra loro vi era stata inimicizia” (Lc 23,4-12). Disprezzare la grazia è vera attività dello stolto, dell’insipiente, del malvagio. <br>
In quel tempo, il tetrarca Erode sentì parlare di tutti questi avvenimenti e non sapeva che cosa pensare, perché alcuni dicevano: «Giovanni è risorto dai morti», altri: «È apparso Elia», e altri ancora: «È risorto uno degli antichi profeti». Ma Erode diceva: «Giovanni, l’ho fatto decapitare io; chi è dunque costui, del quale sento dire queste cose?». E cercava di vederlo.<br>
La conoscenza vera di Cristo Gesù è possibile solo per rivelazione, per grazia. La luce divina mai potrà scendere in un cuore nel quale abita il peccato. Prima ci si deve liberare dal male, abbandonando l’empietà. Poi ogni luce di verità, scienza, sapienza, intelligenza, potrà scendere nel cuore per illuminare di conoscenza soprannaturale la nostra vita. Sempre dobbiamo ricordarci che nel cuore dell’empio sentenzia e parla il peccato. La parola del peccato viene da Satana, non certo dallo Spirito del Signore. / Madre di Dio, Angeli, Santi, otteneteci la liberazione da ogni tenebra e oscurità. 
</p>

<p>
Le folle, chi dicono che io sia?<br>
 VENERDÌ 25 SETTEMBRE (Lc 9,18-22)<br>
È verità da mettere nel cuore: fin dal primo momento della creazione, Dio si è fatto conoscere per rivelazione, per il dono della sua Parola. Dove non c’è rivelazione, neanche i profeti del Dio vivente conoscono. Anche loro si fermano alle apparenze: “Il Signore disse a Samuele: «Fino a quando piangerai su Saul, mentre io l’ho ripudiato perché non regni su Israele? Riempi d’olio il tuo corno e parti. Ti mando da Iesse il Betlemmita, perché mi sono scelto tra i suoi figli un re». Samuele rispose: «Come posso andare? Saul lo verrà a sapere e mi ucciderà». Il Signore soggiunse: «Prenderai con te una giovenca e dirai: “Sono venuto per sacrificare al Signore”. Inviterai quindi Iesse al sacrificio. Allora io ti farò conoscere quello che dovrai fare e ungerai per me colui che io ti dirò». Samuele fece quello che il Signore gli aveva comandato e venne a Betlemme; gli anziani della città gli vennero incontro trepidanti e gli chiesero: «È pacifica la tua venuta?». Rispose: «È pacifica. Sono venuto per sacrificare al Signore. Santificatevi, poi venite con me al sacrificio». Fece santificare anche Iesse e i suoi figli e li invitò al sacrificio. Quando furono entrati, egli vide Eliàb e disse: «Certo, davanti al Signore sta il suo consacrato!». Il Signore replicò a Samuele: «Non guardare al suo aspetto né alla sua alta statura. Io l’ho scartato, perché non conta quel che vede l’uomo: infatti l’uomo vede l’apparenza, ma il Signore vede il cuore». <br>
Iesse chiamò Abinadàb e lo presentò a Samuele, ma questi disse: «Nemmeno costui il Signore ha scelto». Iesse fece passare Sammà e quegli disse: «Nemmeno costui il Signore ha scelto». Iesse fece passare davanti a Samuele i suoi sette figli e Samuele ripeté a Iesse: «Il Signore non ha scelto nessuno di questi». Samuele chiese a Iesse: «Sono qui tutti i giovani?». Rispose Iesse: «Rimane ancora il più piccolo, che ora sta a pascolare il gregge». Samuele disse a Iesse: «Manda a prenderlo, perché non ci metteremo a tavola prima che egli sia venuto qui». Lo mandò a chiamare e lo fece venire. Era fulvo, con begli occhi e bello di aspetto. Disse il Signore: «Àlzati e ungilo: è lui!». Samuele prese il corno dell’olio e lo unse in mezzo ai suoi fratelli, e lo spirito del Signore irruppe su Davide da quel giorno in poi. Samuele si alzò e andò a Rama” (1Sam 16,1-13). Le folle vedono Gesù, ma non conoscono il suo mistero. Solo il Figlio lo può rivelare loro, ma per questo devono ascoltare la sua Parola: “In quel tempo Gesù disse: Ti rendo lode, Padre, Signore del cielo e della terra, perché hai nascosto queste cose ai sapienti e ai dotti e le hai rivelate ai piccoli. Sì, o Padre, perché così hai deciso nella tua benevolenza. Tutto è stato dato a me dal Padre mio; nessuno conosce il Figlio se non il Padre, e nessuno conosce il Padre se non il Figlio e colui al quale il Figlio vorrà rivelarlo” (Mt 11,25-27). Il Padre rivela a Pietro che Gesù è il Cristo di Dio. <br>
Un giorno Gesù si trovava in un luogo solitario a pregare. I discepoli erano con lui ed egli pose loro questa domanda: «Le folle, chi dicono che io sia?». Essi risposero: «Giovanni il Battista; altri dicono Elia; altri uno degli antichi profeti che è risorto». Allora domandò loro: «Ma voi, chi dite che io sia?». Pietro rispose: «Il Cristo di Dio». Egli ordinò loro severamente di non riferirlo ad alcuno. «Il Figlio dell’uomo – disse – deve soffrire molto, essere rifiutato dagli anziani, dai capi dei sacerdoti e dagli scribi, venire ucciso e risorgere il terzo giorno».<br>
Gesù rivela agli Apostoli che il Cristo di Dio non viene secondo le attese degli uomini. Viene invece per adempiere tutte le Scritture. Viene nelle vesti del Giusto sofferente, del Servo del Signore, del Figlio dell’uomo perseguitato, messo a morte, crocifisso. Dopo il suo intimo tormento vedrà di nuovo la luce, risorgerà dal sepolcro il terzo giorno. Perché la rivelazione venga accolta, è necessaria una seconda grazia: la grazia dello Spirito di conoscenza, sapienza, intelligenza. Questo Spirito va sempre chiesto. Paolo lo chiede per gli Efesini: “Il Dio del Signore nostro Gesù Cristo, il Padre della gloria, vi dia uno spirito di sapienza e di rivelazione per una profonda conoscenza di lui; illumini gli occhi del vostro cuore per farvi comprendere a quale speranza vi ha chiamati, quale tesoro di gloria racchiude la sua eredità fra i santi e qual è la straordinaria grandezza della sua potenza verso di noi, che crediamo, secondo l’efficacia della sua forza e del suo vigore (Ef 1,17-19). È grazia più che urgente. / Madre di Dio, Angeli, Santi, otteneteci lo Spirito della sapienza e della conoscenza.
</p>

<p>
Mettetevi bene in mente queste parole<br>
SABATO 26 SETTEMBRE (Lc 9,43-45)<br>
Un Dio Crocifisso è scandalo per i Giudei e stoltezza per i Greci. È verità annunziata dallo Spirito Santo per bocca di Paolo. “Cristo infatti non mi ha mandato a battezzare, ma ad annunciare il Vangelo, non con sapienza di parola, perché non venga resa vana la croce di Cristo. La parola della croce infatti è stoltezza per quelli che si perdono, ma per quelli che si salvano, ossia per noi, è potenza di Dio. Sta scritto infatti: Distruggerò la sapienza dei sapienti e annullerò l’intelligenza degli intelligenti. Dov’è il sapiente? Dov’è il dotto? Dov’è il sottile ragionatore di questo mondo? Dio non ha forse dimostrato stolta la sapienza del mondo? Poiché infatti, nel disegno sapiente di Dio, il mondo, con tutta la sua sapienza, non ha conosciuto Dio, è piaciuto a Dio salvare i credenti con la stoltezza della predicazione. Mentre i Giudei chiedono segni e i Greci cercano sapienza, noi invece annunciamo Cristo crocifisso: scandalo per i Giudei e stoltezza per i pagani; ma per coloro che sono chiamati, sia Giudei che Greci, Cristo è potenza di Dio e sapienza di Dio. Infatti ciò che è stoltezza di Dio è più sapiente degli uomini, e ciò che è debolezza di Dio è più forte degli uomini”.<br>
“Considerate infatti la vostra chiamata, fratelli: non ci sono fra voi molti sapienti dal punto di vista umano, né molti potenti, né molti nobili. Ma quello che è stolto per il mondo, Dio lo ha scelto per confondere i sapienti; quello che è debole per il mondo, Dio lo ha scelto per confondere i forti; quello che è ignobile e disprezzato per il mondo, quello che è nulla, Dio lo ha scelto per ridurre al nulla le cose che sono, perché nessuno possa vantarsi di fronte a Dio. Grazie a lui voi siete in Cristo Gesù, il quale per noi è diventato sapienza per opera di Dio, giustizia, santificazione e redenzione, perché, come sta scritto, chi si vanta, si vanti nel Signore. Anch’io, fratelli, quando venni tra voi, non mi presentai ad annunciarvi il mistero di Dio con l’eccellenza della parola o della sapienza. Io ritenni infatti di non sapere altro in mezzo a voi se non Gesù Cristo, e Cristo crocifisso. Mi presentai a voi nella debolezza e con molto timore e trepidazione. La mia parola e la mia predicazione non si basarono su discorsi persuasivi di sapienza, ma sulla manifestazione dello Spirito e della sua potenza, perché la vostra fede non fosse fondata sulla sapienza umana, ma sulla potenza di Dio” (1Cor 1,17-2,5). Nel mistero di Cristo Gesù si può entrare solo per rivelazione dall’alto, che non viene fatta una volta per sempre. Essendo quello di Gesù un mistero infinito, divino, eterno, soprannaturale e naturale insieme, solo lo Spirito Santo lo conosce e solo per quotidiana rivelazione dello Spirito Santo lo si potrà conoscere.<br>
In quel giorno, mentre tutti erano ammirati di tutte le cose che faceva, Gesù disse ai suoi discepoli: «Mettetevi bene in mente queste parole: il Figlio dell’uomo sta per essere consegnato nelle mani degli uomini». Essi però non capivano queste parole: restavano per loro così misteriose che non ne coglievano il senso, e avevano timore di interrogarlo su questo argomento.<br>
Se dal Vangelo secondo Luca sappiamo che solo dopo la risurrezione Gesù apre la mente dei suoi Apostoli alla conoscenza della Scrittura, perché oggi dice loro: “Mettete bene in mente queste parole”? Oggi non devono comprendere. Devono invece sapere che le loro idee, i loro pensieri sul Cristo di Dio sono fantasie e immaginazioni del loro cuore o della loro mente. Il Cristo di Dio non sarà un nuovo Davide. Non verrà con il suo esercito a liberare la terra dei padri da quanti la occupano. Lui viene per essere consegnato nelle mani degli uomini dai capi del popolo e da essi venire crocifisso. Lui però il terzo giorno risusciterà. Poiché presto Lui sarà crocifisso, i suoi Apostoli dovranno iniziare a sostituire i loro pensieri sul Cristo di Dio con questa rivelazione che è di consegna, morte per crocifissione, gloriosa risurrezione il terzo giorno. La comprensione del mistero viene sempre in un secondo tempo. Sempre però deve esserci l’accoglienza di esso. La Parola non si comprende subito. Essa però va messa nel cuore, donandole ogni obbedienza. Si cammina verso la conoscenza piena, ma sempre obbedendo alla Parola. Se non si obbedisce, mai si potrà comprendere. Si comprende nella misura in cui si obbedisce. Più obbedienza e più comprensione. / Madre di Dio, Angeli, Santi, dateci una immediata obbedienza alla Parola.
</p>

<p>
Figlio, oggi va’ a lavorare nella vigna<br>
DOMENICA 27 SETTEMBRE (Mt 21,28-32)<br>
Nella parabola dei due figli è contenuta tutta la storia dell’umanità. Ad ogni uomo il Signore chiede che si obbedisca alla sua Parola, che si cammini nella sua Legge, che si faccia la sua volontà. C’è l’uomo che dice a Dio di non volere obbedire, poi si pente, si converte, fa la volontà del suo Dio. Nel mondo pagano, immagine di questa conversione è Ninive. Alla parola di Giona si è convertita: “Fu rivolta a Giona una seconda volta questa parola del Signore: «Àlzati, va’ a Ninive, la grande città, e annuncia loro quanto ti dico». Giona si alzò e andò a Ninive secondo la parola del Signore. Ninive era una città molto grande, larga tre giornate di cammino. Giona cominciò a percorrere la città per un giorno di cammino e predicava: «Ancora quaranta giorni e Ninive sarà distrutta». I cittadini di Ninive credettero a Dio e bandirono un digiuno, vestirono il sacco, grandi e piccoli. Giunta la notizia fino al re di Ninive, egli si alzò dal trono, si tolse il manto, si coprì di sacco e si mise a sedere sulla cenere. Per ordine del re e dei suoi grandi fu poi proclamato a Ninive questo decreto: «Uomini e animali, armenti e greggi non gustino nulla, non pascolino, non bevano acqua. Uomini e animali si coprano di sacco, e Dio sia invocato con tutte le forze; ognuno si converta dalla sua condotta malvagia e dalla violenza che è nelle sue mani. Chi sa che Dio non cambi, si ravveda, deponga il suo ardente sdegno e noi non abbiamo a perire!». Dio vide le loro opere, che cioè si erano convertiti dalla loro condotta malvagia, e Dio si ravvide riguardo al male che aveva minacciato di fare loro e non lo fece” (Gio 3,1-10). Il Signore nostro Dio sempre chiede la conversione per il ritorno nell’obbedienza alla sua volontà. Anzi Lui attende che il peccatore si converta e viva. È il suo grande desiderio.<br>
Immagine invece di colui che prima dice sé e poi si abbandona all’idolatria e all’immorale è il popolo del Signore. Il giorno prima sigilla con il suo Dio un patto di alleanza, nell’obbedienza alla legge, il giorno dopo si abbandona all’idolatria: “Il popolo, vedendo che Mosè tardava a scendere dal monte, fece ressa intorno ad Aronne e gli disse: «Fa’ per noi un dio che cammini alla nostra testa, perché a Mosè, quell’uomo che ci ha fatto uscire dalla terra d’Egitto, non sappiamo che cosa sia accaduto». Aronne rispose loro: «Togliete i pendenti d’oro che hanno agli orecchi le vostre mogli, i vostri figli e le vostre figlie e portateli a me». Tutto il popolo tolse i pendenti che ciascuno aveva agli orecchi e li portò ad Aronne. Egli li ricevette dalle loro mani, li fece fondere in una forma e ne modellò un vitello di metallo fuso. Allora dissero: «Ecco il tuo Dio, o Israele, colui che ti ha fatto uscire dalla terra d’Egitto!». Ciò vedendo, Aronne costruì un altare davanti al vitello e proclamò: «Domani sarà festa in onore del Signore». Il giorno dopo si alzarono presto, offrirono olocausti e presentarono sacrifici di comunione. Il popolo sedette per mangiare e bere, poi si alzò per darsi al divertimento” (Es 32,1-6). La storia del popolo di Dio è stato una continua ribellione. La conversione alla Parola durava qualche momento. Poi di nuovo nella disobbedienza. <br>
In quel tempo, Gesù disse ai capi dei sacerdoti e agli anziani del popolo: «Che ve ne pare? Un uomo aveva due figli. Si rivolse al primo e disse: “Figlio, oggi va’ a lavorare nella vigna”. Ed egli rispose: “Non ne ho voglia”. Ma poi si pentì e vi andò. Si rivolse al secondo e disse lo stesso. Ed egli rispose: “Sì, signore”. Ma non vi andò. Chi dei due ha compiuto la volontà del padre?». Risposero: «Il primo». E Gesù disse loro: «In verità io vi dico: i pubblicani e le prostitute vi passano avanti nel regno di Dio. Giovanni infatti venne a voi sulla via della giustizia, e non gli avete creduto; i pubblicani e le prostitute invece gli hanno creduto. Voi, al contrario, avete visto queste cose, ma poi non vi siete nemmeno pentiti così da credergli».<br>
Nel primo figlio sono raffigurati prostitute e pubblicani. Costoro si erano rifiutati di obbedire alla Legge del Signore. Poi, ascoltando la Parola di Giovanni, si sono convertiti e hanno emendato la loro vita. Il secondo figlio sono invece scribi, farisei, capi dei sacerdoti. Costoro sono con Dio solo per finzione. L’ipocrisia è la loro religione. Hanno ascoltato Giovanni e non gli hanno creduto. Hanno perseverato nella loro disobbedienza. La Parola risuona nel mondo. Chi si converte fa la volontà di Dio. Chi rimane nel suo peccato di disobbedienza, mai potrà dire di essere con Dio. / Madre di Dio, Angeli, Santi, fateci obbedienti alla Parola di Gesù in ogni cosa.
</p>

<p>
Chi non è contro di voi, è per voi<br>
LUNEDÌ 28 SETTEMBRE (Lc 9, 46-50)<br>
Negli Atti degli Apostoli, chi non è contro Cristo Gesù, anche se non è suo discepolo, è Gamaliele, persona saggia, che chiede al sinedrio di vivere con saggezza ogni relazione con i discepoli di Cristo Gesù: “Si alzò allora nel sinedrio un fariseo, di nome Gamaliele, dottore della Legge, stimato da tutto il popolo. Diede ordine di farli uscire per un momento e disse: «Uomini d’Israele, badate bene a ciò che state per fare a questi uomini. Tempo fa sorse Tèuda, infatti, che pretendeva di essere qualcuno, e a lui si aggregarono circa quattrocento uomini. Ma fu ucciso, e quelli che si erano lasciati persuadere da lui furono dissolti e finirono nel nulla. Dopo di lui sorse Giuda il Galileo, al tempo del censimento, e indusse gente a seguirlo, ma anche lui finì male, e quelli che si erano lasciati persuadere da lui si dispersero. Ora perciò io vi dico: non occupatevi di questi uomini e lasciateli andare. Se infatti questo piano o quest’opera fosse di origine umana, verrebbe distrutta; ma, se viene da Dio, non riuscirete a distruggerli. Non vi accada di trovarvi addirittura a combattere contro Dio!». Seguirono il suo parere e, richiamati gli apostoli, li fecero flagellare e ordinarono loro di non parlare nel nome di Gesù. Quindi li rimisero in libertà. Essi allora se ne andarono via dal sinedrio, lieti di essere stati giudicati degni di subire oltraggi per il nome di Gesù. E ogni giorno, nel tempio e nelle case, non cessavano di insegnare e di annunciare che Gesù è il Cristo” (At 5,23-42). Di quest’uomo onesto si serve il Signore per salvare i suoi Apostoli dalla morte. La sua parola dona libertà di predicazione e di annunzio. Eppure non risulta che quest’uomo si sia convertito a Cristo Signore, ma è per Lui.<br>
Qual è il ministero di ogni discepolo di Gesù? Dove lui vede un germe di bene, anche piccolissimo, si deve porre a suo servizio, perché il germe divenga albero e l’albero giunga a piena maturazione. È proprio della missione di Gesù non spegnere il lucignolo fumigante e non spezzare la canna incrinata: “Ecco il mio servo che io sostengo, il mio eletto di cui mi compiaccio. Ho posto il mio spirito su di lui; egli porterà il diritto alle nazioni. Non griderà né alzerà il tono, non farà udire in piazza la sua voce, non spezzerà una canna incrinata, non spegnerà uno stoppino dalla fiamma smorta; proclamerà il diritto con verità. Non verrà meno e non si abbatterà, finché non avrà stabilito il diritto sulla terra, e le isole attendono il suo insegnamento” (Is 42,1-4). Questa missione di Gesù deve essere tutta dei suoi discepoli. Devono raddrizzare e non spezzare, aiutare e non vietare, incoraggiare e non deprimere, creare speranza e non delusione, illuminare e non oscurare. Favorire ogni germe di bene. Portare nel bene soprannaturale il bene naturale e dare alla verità incipiente la sua pienezza.<br>
In quel tempo, nacque una discussione tra i discepoli, chi di loro fosse più grande. Allora Gesù, conoscendo il pensiero del loro cuore, prese un bambino, se lo mise vicino e disse loro: «Chi accoglierà questo bambino nel mio nome, accoglie me; e chi accoglie me, accoglie colui che mi ha mandato. Chi infatti è il più piccolo fra tutti voi, questi è grande». Giovanni prese la parola dicendo: «Maestro, abbiamo visto uno che scacciava demòni nel tuo nome e glielo abbiamo impedito, perché non ti segue insieme con noi». Ma Gesù gli rispose: «Non lo impedite, perché chi non è contro di voi, è per voi».<br>
Il discepolo di Gesù, per vivere bene la sua missione, dovrà essere sempre colmo di spirito Santo. Se in lui si affievolisce lo Spirito del Signore la sua capacità di discernimento diminuisce e prende decisioni dalla carne e non dalla purissima luce. Se poi in Lui si spegne lo Spirito del Signore, anche la virtù del discernimento si spegne e lui cammina inseguendo i suggerimento della carne. Non dirà però che i suoi consigli e suggerimenti vengono dalla carne. Dirà invece che essi vengono da Dio, son purissima verità del suo Signore. Non c’è inganno più grande ai danni delle anime. Si nutrono le anime di falsità e di menzogna nel nome del Signore e appellandosi alla sua autorità. Vietare un bene in nome della carne produce danni gravissimi nel campo del Signore, nella sua vigna. Un solo errore potrebbe compromettere il raccolto di molti anni. Il discepolo di Gesù deve porre ogni impegno a crescere nello Spirito Santo. Il segno della sua crescita è dato dalla più grande obbedienza alla Legge del Signore. / Madre di Dio, Angeli, Santi, fate che cresciamo in obbedienza e in ogni virtù. 
</p>

<p>
Vedrai cose più grandi di queste!<br>
 MARTEDÌ 29 SETTEMBRE (Gv 1,47-51)<br>
Gesù oggi è il Dio nascosto nella carne. Domani la sua carne, la sua vera umanità sarà assisa alla destra di Dio. Domani sarà Lui il Signore dell’universo e il Giudice di tutta la terra. Paolo attesta che quanto lui ha visto, è indicibile e inesprimibile: “Se bisogna vantarsi – ma non conviene – verrò tuttavia alle visioni e alle rivelazioni del Signore. So che un uomo, in Cristo, quattordici anni fa – se con il corpo o fuori del corpo non lo so, lo sa Dio – fu rapito fino al terzo cielo. E so che quest’uomo – se con il corpo o senza corpo non lo so, lo sa Dio – fu rapito in paradiso e udì parole indicibili che non è lecito ad alcuno pronunciare. Di lui io mi vanterò! Di me stesso invece non mi vanterò, fuorché delle mie debolezze. Certo, se volessi vantarmi, non sarei insensato: direi solo la verità. Ma evito di farlo, perché nessuno mi giudichi più di quello che vede o sente da me e per la straordinaria grandezza delle rivelazioni (2Cor 12,1-7). <br>
All’Apostolo Giovanni, il Signore ha mostrato tutta la sua gloria e la gloria della Gerusalemme del cielo. Gli ha dato anche la Parola perché narrasse tutta la visione. Ecco una piccolissima parte, la parte finale: “E vidi un cielo nuovo e una terra nuova: il cielo e la terra di prima infatti erano scomparsi e il mare non c’era più. E vidi anche la città santa, la Gerusalemme nuova, scendere dal cielo, da Dio, pronta come una sposa adorna per il suo sposo. Udii allora una voce potente, che veniva dal trono e diceva: «Ecco la tenda di Dio con gli uomini! Egli abiterà con loro ed essi saranno suoi popoli ed egli sarà il Dio con loro, il loro Dio. E asciugherà ogni lacrima dai loro occhi e non vi sarà più la morte né lutto né lamento né affanno, perché le cose di prima sono passate». E Colui che sedeva sul trono disse: «Ecco, io faccio nuove tutte le cose». E soggiunse: «Scrivi, perché queste parole sono certe e vere». E mi disse: «Ecco, sono compiute! Io sono l’Alfa e l’Omèga, il Principio e la Fine. A colui che ha sete io darò gratuitamente da bere alla fonte dell’acqua della vita. Chi sarà vincitore erediterà questi beni; io sarò suo Dio ed egli sarà mio figlio.<br>
In essa non vidi alcun tempio: il Signore Dio, l’Onnipotente, e l’Agnello sono il suo tempio. La città non ha bisogno della luce del sole, né della luce della luna: la gloria di Dio la illumina e la sua lampada è l’Agnello. E mi mostrò poi un fiume d’acqua viva, limpido come cristallo, che scaturiva dal trono di Dio e dell’Agnello. In mezzo alla piazza della città, e da una parte e dall’altra del fiume, si trova un albero di vita che dà frutti dodici volte all’anno, portando frutto ogni mese; le foglie dell’albero servono a guarire le nazioni. E non vi sarà più maledizione. Nella città vi sarà il trono di Dio e dell’Agnello: i suoi servi lo adoreranno; vedranno il suo volto e porteranno il suo nome sulla fronte. Non vi sarà più notte, e non avranno più bisogno di luce di lampada né di luce di sole, perché il Signore Dio li illuminerà. E regneranno nei secoli dei secoli (Gv 21,1-8.22-27; 22,1-5). Eppure dinanzi a questa altissima rivelazione, i discepoli di Gesù oggi rimangono come sordi, ciechi, muti. Non credono neanche in una sola parola.<br>
In quel tempo, Gesù, visto Natanaèle che gli veniva incontro, disse di lui: «Ecco davvero un Israelita in cui non c’è falsità». Natanaèle gli domandò: «Come mi conosci?». Gli rispose Gesù: «Prima che Filippo ti chiamasse, io ti ho visto quando eri sotto l’albero di fichi». Gli replicò Natanaèle: «Rabbì, tu sei il Figlio di Dio, tu sei il re d’Israele!». Gli rispose Gesù: «Perché ti ho detto che ti avevo visto sotto l’albero di fichi, tu credi? Vedrai cose più grandi di queste!». Poi gli disse: «In verità, in verità io vi dico: vedrete il cielo aperto e gli angeli di Dio salire e scendere sopra il Figlio dell’uomo».<br>
Gesù è la verità di Dio e dell’uomo, del cielo e della terra, del tempo e dell’eternità. La sua Parola separa bene e male, luce e tenebre, paradiso e inferno, santità e peccato, giustizia e ingiustizia. Il suo mistero lo possiamo conoscere solo nello Spirito Santo. Solo con gli occhi dello Spirito vedremo di Lui cose sempre più grandi. Se oggi di Cristo Signore nulla più vediamo è perché ci siamo separati dallo Spirito del Signore. Ci siamo consegnati alle tenebre. Ci siamo abbandonati alla disobbedienza e alla trasgressione. Non obbediamo più alla Parola della nostra salvezza e redenzione. / Madre di Dio, Angeli, Santi, colmateci dello Spirito di obbedienza. Vedremo Cristo. 
</p>

<p>
Tu invece va’ e annuncia il regno di Dio<br>
MERCOLEDÌ 30 SETTEMBRE (Lc 9,57-62)<br>
È giusto illuminare il mistero della vocazione con una immagine. Chi sale su un aereo, consegna tutto se stesso sia all’aereo che al pilota che lo conduce. Una volta che l’aereo è in volo, da esso non si può più scendere. Non si può tornare indietro. La terra non esiste più. Si è nell’aria. Si avanza verso una meta. Si lascia il prima, inizia il dopo. Si scende solo quando si giunge al traguardo prefissato. Gesù scende dalla missione solo dopo aver raggiunto la sua meta: la morte per crocifissione. Ma scende da morto per essere posto nel sepolcro, non scende da vivo per tornare alla terra. <br>
Anche l’immagine della morte può aiutarci. Quando una persona muore, rompe ogni relazione con ogni persona che rimane sulla terra. Qualsiasi cosa facciano non le appartiene più. Essa è nella morte. È in un altro mondo. Così è per colui che Gesù chiama per farne un suo ministro e un amministratore dei suoi misteri. La vocazione per compiere la missione evangelizzatrice di Cristo è vera morte al prima. È vera nascita al dopo. San Paolo applica questa verità anche a chi riceve il battesimo. L’immersione nelle acque è morte al peccato. L’uscita dalle acque è risurrezione a vita nuova: “Che diremo dunque? Rimaniamo nel peccato perché abbondi la grazia? È assurdo! Noi, che già siamo morti al peccato, come potremo ancora vivere in esso? O non sapete che quanti siamo stati battezzati in Cristo Gesù, siamo stati battezzati nella sua morte? Per mezzo del battesimo dunque siamo stati sepolti insieme a lui nella morte affinché, come Cristo fu risuscitato dai morti per mezzo della gloria del Padre, così anche noi possiamo camminare in una vita nuova. Se infatti siamo stati intimamente uniti a lui a somiglianza della sua morte, lo saremo anche a somiglianza della sua risurrezione. Lo sappiamo: l’uomo vecchio che è in noi è stato crocifisso con lui, affinché fosse reso inefficace questo corpo di peccato, e noi non fossimo più schiavi del peccato. Infatti chi è morto, è liberato dal peccato”.<br>
Ma se siamo morti con Cristo, crediamo che anche vivremo con lui, sapendo che Cristo, risorto dai morti, non muore più; la morte non ha più potere su di lui. Infatti egli morì, e morì per il peccato una volta per tutte; ora invece vive, e vive per Dio. Così anche voi consideratevi morti al peccato, ma viventi per Dio, in Cristo Gesù. Il peccato dunque non regni più nel vostro corpo mortale, così da sottomettervi ai suoi desideri. Non offrite al peccato le vostre membra come strumenti di ingiustizia, ma offrite voi stessi a Dio come viventi, ritornati dai morti, e le vostre membra a Dio come strumenti di giustizia. Il peccato infatti non dominerà su di voi, perché non siete sotto la Legge, ma sotto la grazia” (Rm 6,1-14). Il missionario di Cristo deve porre tutta la sua vita nelle mani del Padre, per essere condotto dallo Spirito Santo. Come un morto non ha più volontà, così il missionario deve essere solo dalla volontà del Padre, per mezzo dello Spirito. Se si è dalla propria volontà, non si è né dal Padre né dallo Spirito.<br>
In quel tempo, mentre camminavano per la strada, un tale disse a Gesù: «Ti seguirò dovunque tu vada». E Gesù gli rispose: «Le volpi hanno le loro tane e gli uccelli del cielo i loro nidi, ma il Figlio dell’uomo non ha dove posare il capo». A un altro disse: «Seguimi». E costui rispose: «Signore, permettimi di andare prima a seppellire mio padre». Gli replicò: «Lascia che i morti seppelliscano i loro morti; tu invece va’ e annuncia il regno di Dio». Un altro disse: «Ti seguirò, Signore; prima però lascia che io mi congedi da quelli di casa mia». Ma Gesù gli rispose: «Nessuno che mette mano all’aratro e poi si volge indietro è adatto per il regno di Dio».<br>
Oggi la volontà, il pensiero, il cuore, l’istinto, il sentimento, il desiderio dell’uomo si sono impadroniti, modificandolo “geneticamente”, di tutto il mistero della Beata Trinità, di Cristo Signore, della Scrittura, della Tradizione, della Chiesa, dei Sacramenti, della verità, della luce, della grazia, della misericordia, della giustizia, della fedeltà, del peccato, della vita, della morte, del tempo, dell’eternità. In apparenza tutto il mistero è rimasto, ma con nuova essenza. Essenza però che non è di verità, ma di falsità. Urge dare al mistero la sua verità, la sua essenza, per un dovere di giustizia e di onestà. Senza questo atto di fondamentale giustizia e onestà, si pecca contro l’intera umanità. / Madre di Dio, Angeli, Santi, fateci onesti e giusti verso la verità di Dio e dell’uomo. 
</p>

<p>
Pregate dunque il signore della messe<br>
GIOVEDÌ 1 OTTOBRE (Lc 10,1-12)<br>
Il regno di Dio si costruisce in Cristo, per Cristo, con Cristo. La prima via per costruire il regno di Dio è la preghiera perché il padrone della messe mandi operai nella sua messe. Senza operai né si semina né si raccoglie. Il campo resta incolto e le erbe cattive ne prendono possesso. La preghiera secondo l’intenzione dataci da Gesù Signore rivela il nostro amore per il regno di Dio. Se preghiamo con tutto il cuore, senza mai stancarci, il Signore sempre aggiungerà operai ad operai. Se non preghiamo, la messe sarà sempre molta e gli operai pochi, perché il padrone vuole che siamo noi i responsabili in ogni cosa per tutto ciò che è edificazione del suo regno nei cuori degli uomini. La preghiera però va sempre fatta osservando tutte le regole di essa: mani innocenti, cuore puro, perdono, riconciliazione, purezza dei sentimenti, libertà da ogni vizio, assenza in noi della trasgressione dei Comandamenti. <br>
Ogni singolo discepolo o apostolo di Gesù è come Mosè. Non può condure da solo un popolo numeroso: “Mosè disse al Signore: «Perché hai fatto del male al tuo servo? Perché non ho trovato grazia ai tuoi occhi, al punto di impormi il peso di tutto questo popolo? L’ho forse concepito io tutto questo popolo? O l’ho forse messo al mondo io perché tu mi dica: “Portalo in grembo”, come la nutrice porta il lattante, fino al suolo che tu hai promesso con giuramento ai suoi padri? Da dove prenderò la carne da dare a tutto questo popolo? Essi infatti si lamentano dietro a me, dicendo: “Dacci da mangiare carne!”. Non posso io da solo portare il peso di tutto questo popolo; è troppo pesante per me. Se mi devi trattare così, fammi morire piuttosto, fammi morire, se ho trovato grazia ai tuoi occhi; che io non veda più la mia sventura!» Il Signore disse a Mosè: «Radunami settanta uomini tra gli anziani d’Israele, conosciuti da te come anziani del popolo e come loro scribi, conducili alla tenda del convegno; vi si presentino con te. Io scenderò e lì parlerò con te; toglierò dello spirito che è su di te e lo porrò su di loro, e porteranno insieme a te il carico del popolo e tu non lo porterai più da solo” (Num 11,11-17). Gesù chiede ai discepoli di manifestare la loro pochezza al Signore, prima ancora di iniziare la missione. La loro preghiera nasce dall’obbedienza. <br>
In quel tempo, il Signore designò altri settantadue e li inviò a due a due davanti a sé in ogni città e luogo dove stava per recarsi. Diceva loro: «La messe è abbondante, ma sono pochi gli operai! Pregate dunque il signore della messe, perché mandi operai nella sua messe! Andate: ecco, vi mando come agnelli in mezzo a lupi; non portate borsa, né sacca, né sandali e non fermatevi a salutare nessuno lungo la strada. In qualunque casa entriate, prima dite: “Pace a questa casa!”. Se vi sarà un figlio della pace, la vostra pace scenderà su di lui, altrimenti ritornerà su di voi. Restate in quella casa, mangiando e bevendo di quello che hanno, perché chi lavora ha diritto alla sua ricompensa. Non passate da una casa all’altra. Quando entrerete in una città e vi accoglieranno, mangiate quello che vi sarà offerto, guarite i malati che vi si trovano, e dite loro: “È vicino a voi il regno di Dio”. Ma quando entrerete in una città e non vi accoglieranno, uscite sulle sue piazze e dite: “Anche la polvere della vostra città, che si è attaccata ai nostri piedi, noi la scuotiamo contro di voi; sappiate però che il regno di Dio è vicino”. Io vi dico che, in quel giorno, Sòdoma sarà trattata meno duramente di quella città».<br>
La seconda via è mostrare il regno edificato nel nostro corpo. Questa regola è di Paolo: “Da parte nostra non diamo motivo di scandalo a nessuno, perché non venga criticato il nostro ministero; ma in ogni cosa ci presentiamo come ministri di Dio con molta fermezza: nelle tribolazioni, nelle necessità, nelle angosce, nelle percosse, nelle prigioni, nei tumulti, nelle fatiche, nelle veglie, nei digiuni; con purezza, con sapienza, con magnanimità, con benevolenza, con spirito di santità, con amore sincero, con parola di verità, con potenza di Dio; con le armi della giustizia a destra e a sinistra; nella gloria e nel disonore, nella cattiva e nella buona fama; come impostori, eppure siamo veritieri; come sconosciuti, eppure notissimi; come moribondi, e invece viviamo; come puniti, ma non uccisi; come afflitti, ma sempre lieti; come poveri, ma capaci di arricchire molti; come gente che non ha nulla e invece possediamo tutto! (2Cor 6,3-10). Con queste due regole, si è testimoni credibili e possiamo annunziare la Parola. / Madre di Dio, Angeli, Santi, fate che i discepoli siano esemplari in ogni cosa.
</p>

<p>
Guardate di non disprezzare uno solo di questi piccoli<br>
VENERDÌ 2 OTTOBRE (Mt 18,1-5.10)<br>
Il mondo pagano recita questa regola riguardo ai bambini: Maxima debetur puero reverentia (al fanciullo si deve il massimo rispetto). La Scrittura Santa invece chiede che vengano formati nella Legge Santa del Signore. Chiede anche che essi si lascino istruire nella verità, nella sapienza, nella scienza che vengono dalla Rivelazione: “Figlio, sin dalla giovinezza ricerca l’istruzione e fino alla vecchiaia troverai la sapienza. Accòstati ad essa come uno che ara e che semina, e resta in attesa dei suoi buoni frutti; faticherai un po’ per coltivarla, ma presto mangerai dei suoi prodotti. Quanto è difficile per lo stolto la sapienza! L’insensato non vi si applica; per lui peserà come una pietra di prova e non tarderà a gettarla via. La sapienza infatti è come dice il suo nome e non si manifesta a molti. Ascolta, figlio, e accetta il mio pensiero, e non rifiutare il mio consiglio. Introduci i tuoi piedi nei suoi ceppi, il tuo collo nella sua catena. Piega la tua spalla e portala, non infastidirti dei suoi legami. Avvicìnati ad essa con tutta l’anima e con tutta la tua forza osserva le sue vie. Segui le sue orme, ricercala e ti si manifesterà, e quando l’hai raggiunta, non lasciarla. Alla fine in essa troverai riposo ed essa si cambierà per te in gioia. I suoi ceppi saranno per te una protezione potente e le sue catene una veste di gloria. Un ornamento d’oro ha su di sé e i suoi legami sono fili di porpora. Te ne rivestirai come di una splendida veste, te ne cingerai come di una corona magnifica (Sir 6,16-31). Nella formazione secondo Dio, nella sapienza e nella verità, nella giustizia e nella misericordia, i figli oggi sono molto disprezzati. Non sono più educati nelle cose di Dio. Sono dagli adulti condannati ad una vita di vizio. Manca in essi un riferimento a Dio, al soprannaturale, al Vangelo, alla virtù, alla vita eterna.<br>
Questo disprezzo della formazione e istruzione secondo Dio ha un prezzo altissimo. Prima di tutto rende i loro Angeli incapaci di qualsiasi aiuto sia spirituale che materiale. In più priva gli adulti di qualsiasi benedizione divina. Mai Dio potrà aiutare con le sue benedizioni chi disprezza i suoi piccoli. Una terza via di disprezzo dei piccoli è lo scandalo. Lo scandalo inquina la loro mente e il loro cuore con il marcio più marcio. Oggi scandalo più grande è pensare, costruire, edificare una vita senza più alcun riferimento al Signore. Potranno gli Angeli intercedere presso Dio per portare vera vita nelle famiglie, se in esse regna lo scandalo, il marcio spirituale ad ogni livello? Gli Angeli nulla possono chiedere a Dio e Dio nulla dona. L’intercessione degli Angeli presso Cristo Gesù si riveste di grande efficacia. Neanche alla Madre di Dio gli Angeli possono chiedere. Neanche Lei è onorata, amata, stimata, accolta come vera Madre. Felice e beata invece è quella famiglia nella quale regna Dio con la sua Parola. In questa famiglia gli Angeli pongono la loro dimora e quella casa sarà sempre sotto la loro custodia, cura, protezione. Satana mai potrà prendere dimora in essa.<br>
In quel momento i discepoli si avvicinarono a Gesù dicendo: «Chi dunque è più grande nel regno dei cieli?». Allora chiamò a sé un bambino, lo pose in mezzo a loro e disse: «In verità io vi dico: se non vi convertirete e non diventerete come i bambini, non entrerete nel regno dei cieli. Perciò chiunque si farà piccolo come questo bambino, costui è il più grande nel regno dei cieli. E chi accoglierà un solo bambino come questo nel mio nome, accoglie me. Guardate di non disprezzare uno solo di questi piccoli, perché io vi dico che i loro angeli nei cieli vedono sempre la faccia del Padre mio che è nei cieli».<br>
La Scrittura ci mostra una famiglia nella quale il figlio non è disprezzato. Perché non è disprezzato? Perché né padre né madre disprezzano il Signore. Lo servono con grande timore e rispetto. Vivono secondo la sua Legge. Osservano i Comandamenti. Fanno delle opere di misericordia la loro più bella virtù. Nel momento del bisogno, il Signore manda l’Angelo Raffaele perché si prenda cura del figlio. L’Angelo viene, prende Tobia e lo conduce per le vie del mondo custodendolo da ogni pericolo. In più lo fa tornare a casa da sposato con una moglie della sua parentela. Sempre un padre e una madre disprezzeranno il figlio, se essi disprezzano il Signore. Vale questa regola per ogni altro uomo. Chi disobbedisce ai Comandamenti, chi dona scandalo, mai potrà essere di aiuto ai bambini. Trasmette loro la sua disobbedienza. / Madre di Dio, Angeli, Santi, fateci obbedienti ad ogni Comando del nostro Dio. 
</p>

<p>
Tutto è stato dato a me dal Padre mio<br>
SABATO 3 OTTOBRE (Lc 10,17-14)<br>
Gesù è il plenipotenziario del Padre. Il Padre a Lui ha dato ogni potere. Tutto opera e tutto governa per mezzo del Figlio suo Unigenito. Il Nuovo Testamento è questa verità. Si toglie questa verità dal Testo Sacro, esso diviene una menzognera favola. Possiamo, nella nostra stoltezza, non credere. Mai possiamo dire che il Testo Sacro dice altro di ciò che è scritto in esso. Basta leggere solo qualche versetto del Prologo del Quarto Vangelo e questa verità emerge in tutto il suo splendore: “In principio era il Verbo, e il Verbo era presso Dio e il Verbo era Dio. Egli era, in principio, presso Dio: tutto è stato fatto per mezzo di lui e senza di lui nulla è stato fatto di ciò che esiste. In lui era la vita e la vita era la luce degli uomini; la luce splende nelle tenebre e le tenebre non l’hanno vinta. E il Verbo si fece carne e venne ad abitare in mezzo a noi; e noi abbiamo contemplato la sua gloria, gloria come del Figlio unigenito che viene dal Padre, pieno di grazia e di verità. Dalla sua pienezza noi tutti abbiamo ricevuto: grazia su grazia. Dio, nessuno lo ha mai visto: il Figlio unigenito, che è Dio ed è nel seno del Padre, è lui che lo ha rivelato” (Cfr. Gv 1,1-18). Dire, pensare, affermare, attestare, insegnare, dichiarare altro di ciò che è scritto nel Testo Sacro è disonestà spirituale e morale. Uno può anche non credere, mai però dire ciò che il Testo non dice. <br>
Se Gesù dice che: “Tutto è stato dato a me dal Padre mio e nessuno sa chi è il Figlio se non il Padre, né chi è il Padre se non il Figlio e colui al quale il Figlio vorrà rivelarlo”, perché noi affermiamo che non c’è alcun bisogno di passare per Cristo per conoscere Dio? È vero. Senza Cristo possiamo conoscere Dio, ma cosa possiamo conoscere? Ce lo rivela il Libro della Sapienza: “Davvero vani per natura tutti gli uomini che vivevano nell’ignoranza di Dio, 	e dai beni visibili non furono capaci di riconoscere colui che è, né, esaminandone le opere, riconobbero l’artefice. Ma o il fuoco o il vento o l’aria veloce, la volta stellata o l’acqua impetuosa o le luci del cielo essi considerarono come dèi, reggitori del mondo. Se, affascinati dalla loro bellezza, li hanno presi per dèi, pensino quanto è superiore il loro sovrano, perché li ha creati colui che è principio e autore della bellezza. Se sono colpiti da stupore per la loro potenza ed energia, pensino da ciò quanto è più potente colui che li ha formati. Difatti dalla grandezza e bellezza delle creature per analogia si contempla il loro autore” (Sap 13,1-5). Il mistero della Beata Trinità, dell’Incarnazione, della vera salvezza, della vita eterna si può conoscere solo per Cristo, in Cristo, con Cristo e si può vivere solo divenendo con Lui un solo corpo, una sola vita. Corpo del suo corpo, vita della sua vita, cuore del suo cuore, anima della sua anima, essenza della sua essenza. L’onestà ci obbliga. <br>
In quel tempo, i settantadue tornarono pieni di gioia, dicendo: «Signore, anche i demòni si sottomettono a noi nel tuo nome». Egli disse loro: «Vedevo Satana cadere dal cielo come una folgore. Ecco, io vi ho dato il potere di camminare sopra serpenti e scorpioni e sopra tutta la potenza del nemico: nulla potrà danneggiarvi. Non rallegratevi però perché i demòni si sottomettono a voi; rallegratevi piuttosto perché i vostri nomi sono scritti nei cieli». In quella stessa ora Gesù esultò di gioia nello Spirito Santo e disse: «Ti rendo lode, o Padre, Signore del cielo e della terra, perché hai nascosto queste cose ai sapienti e ai dotti e le hai rivelate ai piccoli. Sì, o Padre, perché così hai deciso nella tua benevolenza. Tutto è stato dato a me dal Padre mio e nessuno sa chi è il Figlio se non il Padre, né chi è il Padre se non il Figlio e colui al quale il Figlio vorrà rivelarlo». E, rivolto ai discepoli, in disparte, disse: «Beati gli occhi che vedono ciò che voi vedete. Io vi dico che molti profeti e re hanno voluto vedere ciò che voi guardate, ma non lo videro, e ascoltare ciò che voi ascoltate, ma non lo ascoltarono».<br>
Urge ritornare alle sorgenti della verità, che non è una sola, ma due. Si deve tornare alla sorgente della Parola della Scrittura e alla sorgente dello Spirito Santo, che deve far risuonare al nostro orecchio e scrivere nel nostro cuore la verità della Parola sempre pura, santa, immacolata, priva di ogni errore, falsità, eresia, menzogna. Quando le sorgenti della verità vengono abbandonate, sulla terra si oscura il sole della vera conoscenza di Cristo. Oscurata la conoscenza di Cristo, anche la conoscenza dell’uomo viene oscurata. Restano solo le tenebre dell’idolatria e dell’immoralità. / Madre di Dio, Angeli, Santi, fate che mai abbandoniamo le sorgenti della divina verità. 
</p>

<p>
A voi sarà tolto il regno di Dio<br>
DOMENICA 4 OTTOBRE (Mt 21,33-43)<br>
Gesù è vero profeta del Padre. Lui è venuto per dare ad ogni Parola dei profeti pieno compimento. In Lui ogni promessa di Dio è divenuta un sì. Ma Lui non è stato ascoltato dal suo popolo, anzi è stato “cacciato fuori dalla vigna e ucciso”. Poiché Cristo Gesù è Lui il regno di Dio, Israele rimane senza regno. A chi sarà dato Gesù Signore? A tutti coloro che lo accolgono e in Lui, con Lui, per Lui vorranno divenire una cosa sola. Non sarà un passaggio indolore. Non avendo i figli di Abramo accolto il suo Cristo, il Padre non può più stare con loro. Essi saranno lasciati a se stessi. I frutti di questo abbandono sono di vero disastro: “Gerusalemme, Gerusalemme, tu che uccidi i profeti e lapidi quelli che sono stati mandati a te, quante volte ho voluto raccogliere i tuoi figli, come una chioccia raccoglie i suoi pulcini sotto le ali, e voi non avete voluto! Ecco, la vostra casa è lasciata a voi deserta! Mentre Gesù, uscito dal tempio, se ne andava, gli si avvicinarono i suoi discepoli per fargli osservare le costruzioni del tempio. Egli disse loro: «Non vedete tutte queste cose? In verità io vi dico: non sarà lasciata qui pietra su pietra che non sarà distrutta»” (Mt 23,37-24,2). Nel Vangelo secondo Luca la profezia è ancora più esplicita: “Quando fu vicino, alla vista della città pianse su di essa dicendo: «Se avessi compreso anche tu, in questo giorno, quello che porta alla pace! Ma ora è stato nascosto ai tuoi occhi. Per te verranno giorni in cui i tuoi nemici ti circonderanno di trincee, ti assedieranno e ti stringeranno da ogni parte; distruggeranno te e i tuoi figli dentro di te e non lasceranno in te pietra su pietra, perché non hai riconosciuto il tempo in cui sei stata visitata»” (Lc 19,41-44). Il Padre non conosce nessuno come suo, se non in Cristo, con Cristo, per Cristo. Se i figli di Abramo vorranno ritornare a Dio, a Cristo dovranno ritornare. È verità rivelata. <br>
In quel tempo, Gesù disse ai capi dei sacerdoti e agli anziani del popolo: «Ascoltate un’altra parabola: c’era un uomo, che possedeva un terreno e vi piantò una vigna. La circondò con una siepe, vi scavò una buca per il torchio e costruì una torre. La diede in affitto a dei contadini e se ne andò lontano. Quando arrivò il tempo di raccogliere i frutti, mandò i suoi servi dai contadini a ritirare il raccolto. Ma i contadini presero i servi e uno lo bastonarono, un altro lo uccisero, un altro lo lapidarono. Mandò di nuovo altri servi, più numerosi dei primi, ma li trattarono allo stesso modo. Da ultimo mandò loro il proprio figlio dicendo: “Avranno rispetto per mio figlio!”. Ma i contadini, visto il figlio, dissero tra loro: “Costui è l’erede. Su, uccidiamolo e avremo noi la sua eredità!”. Lo presero, lo cacciarono fuori dalla vigna e lo uccisero. Quando verrà dunque il padrone della vigna, che cosa farà a quei contadini?». Gli risposero: «Quei malvagi, li farà morire miseramente e darà in affitto la vigna ad altri contadini, che gli consegneranno i frutti a suo tempo». E Gesù disse loro: «Non avete mai letto nelle Scritture: “La pietra che i costruttori hanno scartato è diventata la pietra d’angolo; questo è stato fatto dal Signore ed è una meraviglia ai nostri occhi”? Perciò io vi dico: a voi sarà tolto il regno di Dio e sarà dato a un popolo che ne produca i frutti».<br>
In questa parabola Gesù non narra solo il passato del suo popolo che va fino alla sua crocifissione. Rivela anche quale sarà il futuro di esso. Rifiutando Lui, è il regno di Dio che viene rifiutato. Il regno ha però una sua vita che necessariamente proseguirà fino alla fine del mondo. Se il regno morisse con il loro rifiuto, verrebbe meno la promessa del Signore di benedire nella discendenza di Abramo tutte le nazioni della terra. Possiamo paragonare il regno di Dio ad un treno che passa, si ferma, chi vuole sale in esso. Chi non sale rimane escluso. Così va intesa la parola di Gesù: “A voi sarà tolto il regno di Dio e sarà dato a un popolo che ne produca i frutti”. Infatti dopo la sua gloriosa risurrezione Gesù ha ordinato ai suoi apostoli di iniziare la predicazione da Gerusalemme. Si esclude dal regno chi non crede in Cristo Gesù. Sappiamo anche che Paolo sempre si è recato dai Giudei prima e poi dai pagani. Tutta la Chiesa delle origini è discendenza di Abramo secondo la carne. Pur essendosi convertiti molti, il popolo non passò a Cristo, non entrò nella nuova via. Secondo Paolo Apostolo vi sarà un giorno in cui Israele si convertirà a Cristo. Quando questo avverrà è un mistero che a nessuno è stato rivelato. Una verità va affermata, perché chiara evidenza storica: in Cristo Gesù veramente si sono compiute tutte le parole di Dio. Tutte, nessuna esclusa. / Madre di Dio, Angeli, Santi, otteneteci una fede vera, pura, sana in Cristo Gesù.
</p>

<p>
Hai risposto bene; fa’ questo e vivrai<br>
LUNEDÌ 5 OTTOBRE (Lc 10,25-37)<br>
La prima occupazione degli uomini di Dio è quella di conoscere la volontà del loro Signore, scrutandola ogni giorno nella sua Parola. Questa attività della mente deve essere sempre accompagnata dalla preghiera umile. Si deve chiedere a Dio che mandi il suo Santo Spirito perché sia Lui ad introdurci nella conoscenza perfetta della sua Parola. Ecco cosa insegna il Salmista: “Beato l’uomo che non entra nel consiglio dei malvagi, non resta nella via dei peccatori e non siede in compagnia degli arroganti, ma nella legge del Signore trova la sua gioia, la sua legge medita giorno e notte. È come albero piantato lungo corsi d’acqua, che dà frutto a suo tempo: le sue foglie non appassiscono e tutto quello che fa, riesce bene. Non così, non così i malvagi, ma come pula che il vento disperde; perciò non si alzeranno i malvagi nel giudizio né i peccatori nell’assemblea dei giusti, poiché il Signore veglia sul cammino dei giusti, mentre la via dei malvagi va in rovina” (Sal 1,1-6). Porta frutti chi conosce secondo purezza di verità la Legge e, obbedendo, rimane piantato in essa come un albero lungo corsi d’acqua. <br>
Un dottore della Legge chiede a Gesù cosa deve fare per ereditare la vita eterna. Vuole che gli sia insegnata la via della vita. Chi ama il Signore sempre prega perché possa conoscere la divina volontà in purezza di verità: “Insegnami, Signore, la via dei tuoi decreti e la custodirò sino alla fine. Dammi intelligenza, perché io custodisca la tua legge e la osservi con tutto il cuore. Guidami sul sentiero dei tuoi comandi, perché in essi è la mia felicità. Piega il mio cuore verso i tuoi insegnamenti e non verso il guadagno. Distogli i miei occhi dal guardare cose vane, fammi vivere nella tua via. Con il tuo servo mantieni la tua promessa, perché di te si abbia timore. Allontana l’insulto che mi sgomenta, poiché i tuoi giudizi sono buoni. Ecco, desidero i tuoi precetti: fammi vivere nella tua giustizia (Sal 119 (118), 33-40). Poiché chi domanda è un dottore della Legge, Gesù chiede a lui di trovare la risposta nella Scrittura. Lo scriba trova la risposta, vuole però conoscere chi è il suo prossimo da amare come se stesso.<br>
In quel tempo, un dottore della Legge si alzò per mettere alla prova Gesù e chiese: «Maestro, che cosa devo fare per ereditare la vita eterna?». Gesù gli disse: «Che cosa sta scritto nella Legge? Come leggi?». Costui rispose: «Amerai il Signore tuo Dio con tutto il tuo cuore, con tutta la tua anima, con tutta la tua forza e con tutta la tua mente, e il tuo prossimo come te stesso». Gli disse: «Hai risposto bene; fa’ questo e vivrai». Ma quello, volendo giustificarsi, disse a Gesù: «E chi è mio prossimo?». Gesù riprese: «Un uomo scendeva da Gerusalemme a Gerico e cadde nelle mani dei briganti, che gli portarono via tutto, lo percossero a sangue e se ne andarono, lasciandolo mezzo morto. Per caso, un sacerdote scendeva per quella medesima strada e, quando lo vide, passò oltre. Anche un levita, giunto in quel luogo, vide e passò oltre. Invece un Samaritano, che era in viaggio, passandogli accanto, vide e ne ebbe compassione. Gli si fece vicino, gli fasciò le ferite, versandovi olio e vino; poi lo caricò sulla sua cavalcatura, lo portò in un albergo e si prese cura di lui. Il giorno seguente, tirò fuori due denari e li diede all’albergatore, dicendo: “Abbi cura di lui; ciò che spenderai in più, te lo pagherò al mio ritorno”. Chi di questi tre ti sembra sia stato prossimo di colui che è caduto nelle mani dei briganti?». Quello rispose: «Chi ha avuto compassione di lui». Gesù gli disse: «Va’ e anche tu fa’ così».<br>
Lo scriba sa come amare il prossimo. Tutto è già scritto nella Legge. Non sa però chi è il suo prossimo. La parabola di Gesù rivela tre verità di natura universale, valgono cioè sempre per tutti verso tutti. Prima verità: dinanzi ad un uomo in grave difficoltà, viene meno ogni obbligo rituale. Si lasciano le cose del tempio, ci si dedica al soccorso necessario e urgente. Seconda verità: l’uomo in necessità non ha identità. È solo un uomo da salvare. Non è né amico, né nemico, né familiare, né estraneo. È solo un uomo. Va soccorso. Terza verità: il soccorso deve essere concreto, cioè deve risolvere la grave urgenza. Non bastano solo le parole, occorrono le opere. Opere e parole devono rimettere colui che è stato aiutato a ritornare nel possesso della sua vita. Il Buon Samaritano prima versa aceto e olio sulle ferite. Poi porta all’albero il suo prossimo e paga per lui. Promette che avrebbe saldato ogni ulteriore debito e poi riprende il suo cammino. La sua è misericordia efficace, creatrice di vera salvezza. / Madre di Dio, Angeli, Santi, fate che amiamo il nostro prossimo con ogni sapienza.
</p>

<p>
Maria ha scelto la parte migliore<br>
MARTEDÌ 6 OTTOBRE (Lc 10,38-42)<br>
Per comprendere l’insegnamento che oggi viene a noi dal Vangelo, ci lasceremo aiutare dal profeta Michea. Il Signore vede il suo popolo assai lontano dalla sua Legge. Non osserva i suoi Statuti. Non cammina nella sua divina volontà: “Ascoltate dunque ciò che dice il Signore: «Su, illustra la tua causa ai monti e i colli ascoltino la tua voce!». Ascoltate, o monti, il processo del Signore, o perenni fondamenta della terra, perché il Signore è in causa con il suo popolo, accusa Israele. «Popolo mio, che cosa ti ho fatto? In che cosa ti ho stancato? Rispondimi. Forse perché ti ho fatto uscire dalla terra d’Egitto, ti ho riscattato dalla condizione servile e ho mandato davanti a te Mosè, Aronne e Maria? Popolo mio, ricorda le trame di Balak, re di Moab, e quello che gli rispose Balaam, figlio di Beor. Ricòrdati di quello che è avvenuto da Sittìm a Gàlgala, per riconoscere le vittorie del Signore». È il rimprovero che Dio rivolge ai figli d’Israele. Essi non camminano più sulle sue vie. Percorrono sentieri di idolatria e immoralità.<br>
Possiamo vedere, nella risposta del profeta, l’agire di Marta: “«Con che cosa mi presenterò al Signore, mi prostrerò al Dio altissimo? Mi presenterò a lui con olocausti, con vitelli di un anno? Gradirà il Signore migliaia di montoni e torrenti di olio a miriadi? Gli offrirò forse il mio primogenito per la mia colpa, il frutto delle mie viscere per il mio peccato?»”. Ora chiediamoci: quanto tempo, quanta fatica, quanto dispendio di energie, quanto duro lavoro, quante altre cose si rivelano necessarie per operare quanto il profeta si propone di offrire al Signore? Anche se volesse fare tutte queste cose non ce la potrebbe mai fare. Marta non riesce, giungendo ad accusare Gesù di scarsa sensibilità. Lei lavora e loro parlano. Lei fatica e sua sorella ascolta, senza neanche darsi pensiero dell’ospite al quale va riservato ogni onore. <br>
Maria invece è nella risposta del Signore: “Uomo, ti è stato insegnato ciò che è buono e ciò che richiede il Signore da te: praticare la giustizia, amare la bontà, camminare umilmente con il tuo Dio” (Mi 6,1-8). Tu, Marta, mi vuoi servire bene? Siediti ai miei piedi, ascolta quello che ti chiedo. Potrai farlo, senza aver bisogno di alcun aiuto da parte di tua sorella. È verità eterna: la Parola del Signore tutti possiamo osservarla. Non costa nulla. Non richiede sacrifici. Non impone grandi fatiche. Si pensi ad esempio all’evangelizzazione secondo la volontà di Cristo Gesù. Tutti possono ricordare la Parola del Vangelo, tutti sono nelle capacità di farlo. Basta viverla e già con la vita la si ricorda. Invece spesso vogliamo uscire dalla volontà del Signore e tutto diviene pesante. Soccombiamo, perché non ce la facciamo. Predicare, annunziare, ricordare il Vangelo alla maniera di Gesù è evento “naturale”, come evento naturale è parlare, respirare. Mentre le modalità pensate dagli uomini spesso sono così gravose, da stancare anche quelli che sono di grande buona volontà. Dio è semplicità e bellezza. <br>
In quel tempo, mentre erano in cammino, Gesù entrò in un villaggio e una donna, di nome Marta, lo ospitò. Ella aveva una sorella, di nome Maria, la quale, seduta ai piedi del Signore, ascoltava la sua parola. Marta invece era distolta per i molti servizi. Allora si fece avanti e disse: «Signore, non t’importa nulla che mia sorella mi abbia lasciata sola a servire? Dille dunque che mi aiuti». Ma il Signore le rispose: «Marta, Marta, tu ti affanni e ti agiti per molte cose, ma di una cosa sola c’è bisogno. Maria ha scelto la parte migliore, che non le sarà tolta».<br>
Le vie del Signore sono sempre semplici e percorribili da tutti. Testimoni del Vangelo con la vita possono essere piccoli e grandi, uomini e donne, ricchi e poveri, sani e ammalati, forti e deboli. Servire secondo le modalità indicate da Michea potrebbero solo persone non ricche, ma ricchissime. Nulla è più semplice del discorso della Montagna e nulla più facile dei Dieci Comandamenti. Ecco perché Maria ha scelto la parte migliore. Ha scelto di chiedere a Gesù come Lui ama essere servito. Di certo Gesù mai chiederà cose grandi, difficili, impossibili. Chiederà solo che si ascolti la sua voce e si obbedisca alla sua Parola. Il Signore non chiede altro, non vuole altro. Chiede e vuole che solo si obbedisca alla sua volontà. Tutti possiamo obbedire, senza neanche un solo affanno. Veramente il peso di Gesù è leggero e il suo carico soave. / Madre di Dio, Angeli, Santi, fate che obbediamo al Signore con grande amore e gioia. 
</p>

<p>
Padre, sia santificato il tuo nome<br>
 MERCOLEDÌ 7 OTTOBRE (Lc 11,1-4)<br>
Esaminando due preghiere antiche, sarà facile per noi scoprire tutta la novità che nasce dal cuore di Cristo Gesù. Lo scriba prega per i suoi peccati e per ricevere lo Spirito d’intelligenza: “Differente è il caso di chi si applica a meditare la legge dell’Altissimo. Egli ricerca la sapienza di tutti gli antichi e si dedica allo studio delle profezie. Conserva i detti degli uomini famosi e penetra le sottigliezze delle parabole, ricerca il senso recondito dei proverbi e si occupa degli enigmi delle parabole. Svolge il suo compito fra i grandi, lo si vede tra i capi, viaggia in terre di popoli stranieri, sperimentando il bene e il male in mezzo agli uomini. Gli sta a cuore alzarsi di buon mattino per il Signore, che lo ha creato; davanti all’Altissimo fa la sua supplica, apre la sua bocca alla preghiera e implora per i suoi peccati. Se il Signore, che è grande, vorrà, egli sarà ricolmato di spirito d’intelligenza: come pioggia effonderà le parole della sua sapienza e nella preghiera renderà lode al Signore. Saprà orientare il suo consiglio e la sua scienza e riflettere sui segreti di Dio. Manifesterà la dottrina del suo insegnamento, si vanterà della legge dell’alleanza del Signore” (38,34-39,8). In apparenza sembra che tutto il mondo ruoti attorno allo scriba. <br>
Salomone invece chiede la sapienza per fare ciò che è gradito al Signore: “Dio dei padri e Signore della misericordia, che tutto hai creato con la tua parola, e con la tua sapienza hai formato l’uomo perché dominasse sulle creature che tu hai fatto, e governasse il mondo con santità e giustizia ed esercitasse il giudizio con animo retto, dammi la sapienza, che siede accanto a te in trono, e non mi escludere dal numero dei tuoi figli, perché io sono tuo schiavo e figlio della tua schiava, uomo debole e dalla vita breve, incapace di comprendere la giustizia e le leggi. Se qualcuno fra gli uomini fosse perfetto, privo della sapienza che viene da te, sarebbe stimato un nulla. Tu mi hai prescelto come re del tuo popolo e giudice dei tuoi figli e delle tue figlie; mi hai detto di costruirti un tempio sul tuo santo monte, un altare nella città della tua dimora, immagine della tenda santa che ti eri preparata fin da principio. Con te è la sapienza che conosce le tue opere, che era presente quando creavi il mondo; lei sa quel che piace ai tuoi occhi e ciò che è conforme ai tuoi decreti. Inviala dai cieli santi, mandala dal tuo trono glorioso, perché mi assista e mi affianchi nella mia fatica e io sappia ciò che ti è gradito” (Sap 9,1-10). Anche in questa seconda preghiera appare con ogni evidenza la dimensione particolare delle cose. L’universalità è frutto della particolarità. <br>
Tutto cambia e si modifica nella preghiera insegnata da Gesù. Scompare il particolare, il personale, il singolare. Appare in tutta evidenza l’universale. Il primo universale è teologico e non antropologico. Si chiede che l’umanità intera sia regno di Dio, ritorni al suo Creatore e Signore. Poi si entra nell’universale antropologico concreto, che è interamente da Dio. A Lui si chiede il pane, il perdono, la vittoria sulle tentazioni. Vi è però una condizione da osservare. Il perdono è dato da Dio sul fondamento del nostro perdono, ma anche ogni grazia è ottenuta se il cuore è libero da odio, rancore, risentimento, sete di giustizia umana, volontà di vendetta. Il cuore dell’uomo, se vuole essere ascoltato, deve essere pieno di amore per ogni suo fratello. <br>
Gesù si trovava in un luogo a pregare; quando ebbe finito, uno dei suoi discepoli gli disse: «Signore, insegnaci a pregare, come anche Giovanni ha insegnato ai suoi discepoli». Ed egli disse loro: «Quando pregate, dite: Padre, sia santificato il tuo nome, venga il tuo regno; dacci ogni giorno il nostro pane quotidiano, e perdona a noi i nostri peccati, anche noi infatti perdoniamo a ogni nostro debitore, e non abbandonarci alla tentazione». <br>
Come Dio ha dato il suo Figlio Unigenito per la salvezza e la redenzione del mondo, così ogni uomo deve dare se stesso al Padre perché il Padre faccia di lui un dono di salvezza e di redenzione. Nessuno può divenire un sacrificio, un olocausto di amore, salvezza, redenzione, se il suo cuore è impuro ed è sempre impuro quando il perdono non è totale, senza alcuna condizione. Tutto dona il Signore. Tutto Lui opera. All’uomo è chiesto il grande perdono. È questa la verità della preghiera insegnata da Gesù. / Madre di Dio, Angeli, Santi, fate che il cristiano faccia sua vita la preghiera del Signore. 
</p>

<p>
Darà lo Spirito Santo a quelli che glielo chiedono!<br>
GIOVEDÌ 8 OTTOBRE (Lc 11,5-13)<br>
Salomone chiede a Dio il dono della Sapienza, perché sa che con essa potrà governare da vero re. Dio è assistito dalla sua Sapienza e fa bene ogni cosa. Anche lui, re del popolo del Signore, sarà assistito dalla Sapienza e potrà fare bene ogni cosa. “Ogni sapienza viene dal Signore e con lui rimane per sempre. La sabbia del mare, le gocce della pioggia e i giorni dei secoli chi li potrà contare? L’altezza del cielo, la distesa della terra e le profondità dell’abisso chi le potrà esplorare? Prima d’ogni cosa fu creata la sapienza e l’intelligenza prudente è da sempre. Fonte della sapienza è la parola di Dio nei cieli, le sue vie sono i comandamenti eterni. La radice della sapienza a chi fu rivelata? E le sue sottigliezze chi le conosce? Ciò che insegna la sapienza a chi fu manifestato? La sua grande esperienza chi la comprende? Uno solo è il sapiente e incute timore, seduto sopra il suo trono. Il Signore stesso ha creato la sapienza, l’ha vista e l’ha misurata, l’ha effusa su tutte le sue opere, a ogni mortale l’ha donata con generosità, l’ha elargita a quelli che lo amano. L’amore del Signore è sapienza che dà gloria, a quanti egli appare, la dona perché lo contemplino”. La Sapienza non è però un dono statico. È dinamico. Nella sapienza si deve crescere giorno per giorno. <br>
“Il timore del Signore è gloria e vanto, gioia e corona d’esultanza. Il timore del Signore allieta il cuore, dà gioia, diletto e lunga vita. Il timore del Signore è dono del Signore, esso conduce sui sentieri dell’amore. Chi teme il Signore avrà un esito felice, nel giorno della sua morte sarà benedetto. Principio di sapienza è temere il Signore; essa fu creata con i fedeli nel seno materno. Ha posto il suo nido tra gli uomini con fondamenta eterne, abiterà fedelmente con i loro discendenti. Pienezza di sapienza è temere il Signore; essa inebria di frutti i propri fedeli. Riempirà loro la casa di beni desiderabili e le dispense dei suoi prodotti. Corona di sapienza è il timore del Signore; essa fa fiorire pace e buona salute. L’una e l’altra sono doni di Dio per la pace e si estende il vanto per coloro che lo amano. Egli ha visto e misurato la sapienza, ha fatto piovere scienza e conoscenza intelligente, ha esaltato la gloria di quanti la possiedono. Radice di sapienza è temere il Signore, i suoi rami sono abbondanza di giorni. Il timore del Signore tiene lontani i peccati, chi vi persevera respinge ogni moto di collera” (Sir 1,1-21). La Sapienza fa vedere l’uomo con gli stessi occhi di Dio, volere con la volontà di Dio, amare con il cuore di Dio, pensare con i pensieri di Dio, desiderare con i desideri di Dio. Con la Sapienza si affida a Dio il timone della nostra vita perché la conduca affinché essa possa realizzare il mistero che Lui ha scritto in essa. <br>
In quel tempo, Gesù disse ai discepoli: «Se uno di voi ha un amico e a mezzanotte va da lui a dirgli: “Amico, prestami tre pani, perché è giunto da me un amico da un viaggio e non ho nulla da offrirgli”, e se quello dall’interno gli risponde: “Non m’importunare, la porta è già chiusa, io e i miei bambini siamo a letto, non posso alzarmi per darti i pani”, vi dico che, anche se non si alzerà a darglieli perché è suo amico, almeno per la sua invadenza si alzerà a dargliene quanti gliene occorrono. Ebbene, io vi dico: chiedete e vi sarà dato, cercate e troverete, bussate e vi sarà aperto. Perché chiunque chiede riceve e chi cerca trova e a chi bussa sarà aperto. Quale padre tra voi, se il figlio gli chiede un pesce, gli darà una serpe al posto del pesce? O se gli chiede un uovo, gli darà uno scorpione? Se voi dunque, che siete cattivi, sapete dare cose buone ai vostri figli, quanto più il Padre vostro del cielo darà lo Spirito Santo a quelli che glielo chiedono!».<br>
Perché Gesù vuole che si chieda al Padre lo Spirito Santo? Perché la Sapienza è solo una della attività dello Spirito del Signore. Assieme alla Sapienza, vi sono anche Intelletto, Consiglio, Fortezza, Conoscenza, Pietà e Timore del Signore. Con la pienezza dello Spirito in noi, la nostra vita sarà tutta secondo la volontà del Padre in ogni sua manifestazione. Lo Spirito però va sempre ravvivato. Il Padre lo dona. Cristo Gesù lo versa su di noi come fiume di acqua viva. Spetta però a chi lo riceve farlo crescere nel suo cuore, perché produca ogni suo frutto, e i frutti dello Spirito li conosciamo: amore, gioia, pace, magnanimità, benevolenza, bontà, fedeltà, mitezza, dominio di sé. Chi è senza lo Spirito, mai potrà produrre questi doni. Produrrà solo vizi. / Madre di Dio, Angeli, Santi, fate che ogni cristiano sia governato dallo Spirito Santo. 
</p>

<p>
Ritornerò nella mia casa, da cui sono uscito<br>
VENERDÌ 9 OTTOBRE (Lc 11,15-26)<br>
Gesù ci avverte. Ogni apostolo del Signore deve sapere che Satana sempre segue i suoi passi per strappare a Cristo ogni anima a Lui portata. Paolo, perché questo non avvenga, consacra tutta la sua vita alla missione, per il bene della Chiesa: “Un tempo anche voi eravate stranieri e nemici, con la mente intenta alle opere cattive; ora egli vi ha riconciliati nel corpo della sua carne mediante la morte, per presentarvi santi, immacolati e irreprensibili dinanzi a lui; purché restiate fondati e fermi nella fede, irremovibili nella speranza del Vangelo che avete ascoltato, il quale è stato annunciato in tutta la creazione che è sotto il cielo, e del quale io, Paolo, sono diventato ministro. Ora io sono lieto nelle sofferenze che sopporto per voi e do compimento a ciò che, dei patimenti di Cristo, manca nella mia carne, a favore del suo corpo che è la Chiesa. Di essa sono diventato ministro, secondo la missione affidatami da Dio verso di voi di portare a compimento la parola di Dio, il mistero nascosto da secoli e da generazioni, ma ora manifestato ai suoi santi. A loro Dio volle far conoscere la gloriosa ricchezza di questo mistero in mezzo alle genti: Cristo in voi, speranza della gloria. È lui infatti che noi annunciamo, ammonendo ogni uomo e istruendo ciascuno con ogni sapienza, per rendere ogni uomo perfetto in Cristo. Per questo mi affatico e lotto, con la forza che viene da lui e che agisce in me con potenza” (Col 1,21-29). Gli apostoli e i presbiteri devono porre ogni attenzione perché nessuno rubi le anime da essi conquistate a Cristo Signore. Una pastorale ad extra senza una pastorale ad intra è opera vana. <br>
Conoscendo le astuzie di Satana, San Paolo raccomanda a Timoteo di curare bene il suo gregge: “Lo Spirito dice apertamente che negli ultimi tempi alcuni si allontaneranno dalla fede, dando retta a spiriti ingannatori e a dottrine diaboliche, a causa dell’ipocrisia di impostori, già bollati a fuoco nella loro coscienza: gente che vieta il matrimonio e impone di astenersi da alcuni cibi, che Dio ha creato perché i fedeli, e quanti conoscono la verità, li mangino rendendo grazie. Infatti ogni creazione di Dio è buona e nulla va rifiutato, se lo si prende con animo grato, perché esso viene reso santo dalla parola di Dio e dalla preghiera. Proponendo queste cose ai fratelli, sarai un buon ministro di Cristo Gesù, nutrito dalle parole della fede e della buona dottrina che hai seguito. Evita invece le favole profane, roba da vecchie donnicciole” (1Tm 4,1-7). Una efficace pastorale ad intra diviene efficace pastorale ad extra. Una Chiesa in uscita senza una Chiesa in entrata è una Chiesa che lavora per il diavolo, per Satana. <br>
In quel tempo, [dopo che Gesù ebbe scacciato un demonio,] alcuni dissero: «È per mezzo di Beelzebùl, capo dei demòni, che egli scaccia i demòni». Altri poi, per metterlo alla prova, gli domandavano un segno dal cielo. Egli, conoscendo le loro intenzioni, disse: «Ogni regno diviso in se stesso va in rovina e una casa cade sull’altra. Ora, se anche Satana è diviso in se stesso, come potrà stare in piedi il suo regno? Voi dite che io scaccio i demòni per mezzo di Beelzebùl. Ma se io scaccio i demòni per mezzo di Beelzebùl, i vostri figli per mezzo di chi li scacciano? Per questo saranno loro i vostri giudici. Se invece io scaccio i demòni con il dito di Dio, allora è giunto a voi il regno di Dio. Quando un uomo forte, bene armato, fa la guardia al suo palazzo, ciò che possiede è al sicuro. Ma se arriva uno più forte di lui e lo vince, gli strappa via le armi nelle quali confidava e ne spartisce il bottino. Chi non è con me, è contro di me, e chi non raccoglie con me, disperde. Quando lo spirito impuro esce dall’uomo, si aggira per luoghi deserti cercando sollievo e, non trovandone, dice: “Ritornerò nella mia casa, da cui sono uscito”. Venuto, la trova spazzata e adorna. Allora va, prende altri sette spiriti peggiori di lui, vi entrano e vi prendono dimora. E l’ultima condizione di quell’uomo diventa peggiore della prima».<br>
Ora lo sappiamo. Satana va sempre alla conquista delle anime che gli sono state strappate. Il pastore deve vigilare, porre ogni attenzione, pregare, rafforzarsi sempre più nello Spirito Santo, perché faccia buona guardia al suo ovile. A Satana basta anche una giornata di villeggiatura del pastore per sbranare tutte le pecore. Se la volpe entra nel pollaio, bastano pochi minuti ed è strage. Se Satana entra nell’ovile della Chiesa, bastano pochi giorni ed è la fine per molte anime. Grande è la responsabilità del pastore. Oggi non solo Satana entra. Gli vengono aperte addirittura tutte le porte. / Madre di Dio, Angeli, Santi, fate che il pastore si prenda a cuore l’ovile di Cristo Gesù.
</p>

<p>
Ascoltano la parola di Dio e la osservano!<br>
SABATO 10 OTTOBRE (Lc 11,27-28)<br>
Ascoltare la Parola di Dio e metterla in pratica è tutto per un uomo. La sua salvezza è nell’obbedienza alla volontà del suo Dio e Signore. La volontà di Dio è interamente manifestata nella Parola. Ecco l’insegnamento che viene a noi dalla Lettera agli Ebrei. Oggi la Parola di Dio è data a noi per mezzo di Cristo Gesù: “Dio, che molte volte e in diversi modi nei tempi antichi aveva parlato ai padri per mezzo dei profeti, ultimamente, in questi giorni, ha parlato a noi per mezzo del Figlio, che ha stabilito erede di tutte le cose e mediante il quale ha fatto anche il mondo. Egli è irradiazione della sua gloria e impronta della sua sostanza, e tutto sostiene con la sua parola potente. Dopo aver compiuto la purificazione dei peccati, sedette alla destra della maestà nell’alto dei cieli, divenuto tanto superiore agli angeli quanto più eccellente del loro è il nome che ha ereditato” (Eb 1,1-4). Ogni profeta trova il suo compimento in Cristo. Non si ascolta Cristo, non si ascolta la pienezza della verità. Ogni parola dei profeti è parziale. Cristo Gesù è la Parola che dona verità e compimento ad ogni parola parziale detta prima. <br>
Se Cristo è la Parola piena, perfetta, completa, portata a compimento, essa va ascoltata, perché da essa è la salvezza. Ecco l’invito a noi rivolto sempre dalla Lettera agli Ebrei: “Cristo, invece, lo fu come figlio, posto sopra la sua casa. E la sua casa siamo noi, se conserviamo la libertà e la speranza di cui ci vantiamo. Per questo, come dice lo Spirito Santo: Oggi, se udite la sua voce, non indurite i vostri cuori come nel giorno della ribellione, il giorno della tentazione nel deserto, dove mi tentarono i vostri padri mettendomi alla prova, pur avendo visto per quarant’anni le mie opere. Perciò mi disgustai di quella generazione e dissi: hanno sempre il cuore sviato. Non hanno conosciuto le mie vie. Così ho giurato nella mia ira: non entreranno nel mio riposo. Badate, fratelli, che non si trovi in nessuno di voi un cuore perverso e senza fede che si allontani dal Dio vivente. Esortatevi piuttosto a vicenda ogni giorno, finché dura questo oggi, perché nessuno di voi si ostini, sedotto dal peccato. Siamo infatti diventati partecipi di Cristo, a condizione di mantenere salda fino alla fine la fiducia che abbiamo avuto fin dall’inizio. Quando si dice: Oggi, se udite la sua voce, non indurite i vostri cuori come nel giorno della ribellione, chi furono quelli che, dopo aver udito la sua voce, si ribellarono? Non furono tutti quelli che erano usciti dall’Egitto sotto la guida di Mosè? E chi furono coloro di cui si è disgustato per quarant’anni? Non furono quelli che avevano peccato e poi caddero cadaveri nel deserto? E a chi giurò che non sarebbero entrati nel suo riposo, se non a quelli che non avevano creduto? E noi vediamo che non poterono entrarvi a causa della loro mancanza di fede” (Eb 3,6-19). Se Cristo Gesù, Parola del Padre piena, perfetta, compiuta, realizzata, non viene ascoltato, a Lui non si obbedisce, si rimane fuori della salvezza. A nulla serve essere parenti di Cristo secondo la carne e anche secondo i sacramenti, se non lo si diviene anche per obbedienza alla sua Parola. La salvezza è dall’ascolto e dall’obbedienza.<br>
In quel tempo, mentre Gesù parlava, una donna dalla folla alzò la voce e gli disse: «Beato il grembo che ti ha portato e il seno che ti ha allattato!». Ma egli disse: «Beati piuttosto coloro che ascoltano la parola di Dio e la osservano!».<br>
Gesù non rinnega la parentela secondo la carne. Dice solamente che questa parentela non è salvezza. Poiché Lui è venuto per la vera salvezza, urge passare dalla parentela secondo la carne alla parentela secondo lo Spirito. Quando è vera parentela secondo lo Spirito? Quando si ascolta la Parola di Dio, la sua Parola, e la si mette in pratica. Questa verità vale anche per la parentela secondo i sacramenti. Ogni sacramento ci unisce a Cristo con una sua particolate configurazione. A nulla serve, sempre per la vera salvezza, la configurazione sacramentale, se poi manca la conformazione per obbedienza alla Parola. Gesù è gradito al Padre, il Padre si compiace di Lui, non per la parentela eterna, ma per la parentela di obbedienza. Lui si è fatto obbediente al Padre fino alla morte di croce. Questa parentela di purissima obbedienza ci salva e produce salvezza. È verità che mai va dimenticata. Essa va sempre insegnata. / Madre di Dio, Angeli, Santi, fateci veri parenti di Gesù per obbedienza alla sua Parola. 
</p>

<p>
Tutti quelli che troverete, chiamateli alle nozze<br>
DOMENICA 11 OTTOBRE (Mt 22,1-14)<br>
Nella sala della salvezza si entra attraverso la fede in Cristo Gesù. È via necessaria sia per i Giudei che per i pagani. Così l’Apostolo Paolo annunzia questa verità, partendo dalla storia del rifiuto del suo popolo: “Non voglio infatti che ignoriate, fratelli, questo mistero, perché non siate presuntuosi: l’ostinazione di una parte d’Israele è in atto fino a quando non saranno entrate tutte quante le genti. Allora tutto Israele sarà salvato, come sta scritto: Da Sion uscirà il liberatore, egli toglierà l’empietà da Giacobbe. Sarà questa la mia alleanza con loro quando distruggerò i loro peccati. Quanto al Vangelo, essi sono nemici, per vostro vantaggio; ma quanto alla scelta di Dio, essi sono amati, a causa dei padri, infatti i doni e la chiamata di Dio sono irrevocabili! Come voi un tempo siete stati disobbedienti a Dio e ora avete ottenuto misericordia a motivo della loro disobbedienza, così anch’essi ora sono diventati disobbedienti a motivo della misericordia da voi ricevuta, perché anch’essi ottengano misericordia. Dio infatti ha rinchiuso tutti nella disobbedienza, per essere misericordioso verso tutti! O profondità della ricchezza, della sapienza e della conoscenza di Dio! Quanto insondabili sono i suoi giudizi e inaccessibili le sue vie! Infatti, chi mai ha conosciuto il pensiero del Signore? O chi mai è stato suo consigliere? O chi gli ha dato qualcosa per primo tanto da riceverne il contraccambio? Poiché da lui, per mezzo di lui e per lui sono tutte le cose. A lui la gloria nei secoli. Amen” (Rm 11,25-36). Ogni uomo, a qualsiasi popolo appartenga, sarà salvato per la fede nel nome di Gesù il Nazareno. È verità universale.<br>
L’Apostolo Giovanni invece non parte dalla storia, ma dal cuore del Padre e dal suo amore. Il suo Figlio Unigenito, il Verbo fattosi carne, è il dono di Dio, per la salvezza del mondo. Il dono però va accolto nella fede: “Dio infatti ha tanto amato il mondo da dare il Figlio unigenito, perché chiunque crede in lui non vada perduto, ma abbia la vita eterna. Dio, infatti, non ha mandato il Figlio nel mondo per condannare il mondo, ma perché il mondo sia salvato per mezzo di lui. Chi crede in lui non è condannato; ma chi non crede è già stato condannato, perché non ha creduto nel nome dell’unigenito Figlio di Dio. E il giudizio è questo: la luce è venuta nel mondo, ma gli uomini hanno amato più le tenebre che la luce, perché le loro opere erano malvagie. Chiunque infatti fa il male, odia la luce, e non viene alla luce perché le sue opere non vengano riprovate. Invece chi fa la verità viene verso la luce, perché appaia chiaramente che le sue opere sono state fatte in Dio” (Gv 3,16-21). Senza il passaggio a Cristo Gesù nella fede, non c’è salvezza. Il mondo è nella morte a causa del peccato dal quale è governato.<br>
In quel tempo, Gesù, riprese a parlare con parabole [ai capi dei sacerdoti e ai farisei] e disse: «Il regno dei cieli è simile a un re, che fece una festa di nozze per suo figlio. Egli mandò i suoi servi a chiamare gli invitati alle nozze, ma questi non volevano venire. Mandò di nuovo altri servi con quest’ordine: Dite agli invitati: “Ecco, ho preparato il mio pranzo; i miei buoi e gli animali ingrassati sono già uccisi e tutto è pronto; venite alle nozze!”. Ma quelli non se ne curarono e andarono chi al proprio campo, chi ai propri affari; altri poi presero i suoi servi, li insultarono e li uccisero. Allora il re si indignò: mandò le sue truppe, fece uccidere quegli assassini e diede alle fiamme la loro città. Poi disse ai suoi servi: “La festa di nozze è pronta, ma gli invitati non erano degni; andate ora ai crocicchi delle strade e tutti quelli che troverete, chiamateli alle nozze”. Usciti per le strade, quei servi radunarono tutti quelli che trovarono, cattivi e buoni, e la sala delle nozze si riempì di commensali. Il re entrò per vedere i commensali e lì scorse un uomo che non indossava l’abito nuziale. Gli disse: “Amico, come mai sei entrato qui senza l’abito nuziale?”. Quello ammutolì. Allora il re ordinò ai servi: “Legatelo mani e piedi e gettatelo fuori nelle tenebre; là sarà pianto e stridore di denti”. Perché molti sono chiamati, ma pochi eletti».<br>
La Parabola rivela che l’invito va rivolto a tutti. Invitare è volontà di Dio, non è scelta del servo. Si può rispondere no. Si rimane fuori dalla salvezza. Chi risponde sì, deve osservare le regole della fede. Non può entrare nella casa della salvezza con l’abito del peccato, vi deve entrare con la veste della grazia. Se al momento della morte non si entra nell’eternità con l’abito della grazia, non ci sarà posto nella sala del convito eterno. Oggi si predica una salvezza sia senza fede in Cristo sia senza abito nuziale. / Madre di Dio, Angeli, Santi, fate che i cristiani tornino alla purezza della fede in Cristo. 
</p>

<p>
Se non il segno di Giona<br>
LUNEDÌ 12 OTTOBRE (Lc 11,29-32)<br>
Gesù sale a Gerusalemme per la festa della Pasqua, entra nel tempio e lo purifica. I Giudei chiedono un segno che attesti la sua autorità di vero profeta di Dio: “Si avvicinava intanto la Pasqua dei Giudei e Gesù salì a Gerusalemme. Trovò nel tempio gente che vendeva buoi, pecore e colombe e, là seduti, i cambiamonete. Allora fece una frusta di cordicelle e scacciò tutti fuori dal tempio, con le pecore e i buoi; gettò a terra il denaro dei cambiamonete e ne rovesciò i banchi, e ai venditori di colombe disse: «Portate via di qui queste cose e non fate della casa del Padre mio un mercato!». I suoi discepoli si ricordarono che sta scritto: Lo zelo per la tua casa mi divorerà. Allora i Giudei presero la parola e gli dissero: «Quale segno ci mostri per fare queste cose?». Rispose loro Gesù: «Distruggete questo tempio e in tre giorni lo farò risorgere». Gli dissero allora i Giudei: «Questo tempio è stato costruito in quarantasei anni e tu in tre giorni lo farai risorgere?». Ma egli parlava del tempio del suo corpo. Quando poi fu risuscitato dai morti, i suoi discepoli si ricordarono che aveva detto questo, e credettero alla Scrittura e alla parola detta da Gesù” (Gv 2,13-22). Questa stessa richiesta sempre veniva rivolta da scribi, farisei, capi dei sacerdoti. <br>
Mentre a Gerusalemme diede il segno della “risurrezione del suo corpo da essi trafitto perché inchiodato sulla croce”, oggi dona invece il segno di Giona. In cosa consiste questo segno? La Scrittura narra che Giona fu mandato da Dio a predicare a Ninive. Lui però si rifiutò di obbedire e si imbarcò su una nave per fuggire lontano dal Signore. Una grande tempesta si scatenò nel mare. Scoperto che tutto era avvenuto per causa di lui, con grande dispiacere, dai marinai fu gettato in mare. Ecco come prosegue il racconto: “Ma il Signore dispose che un grosso pesce inghiottisse Giona; Giona restò nel ventre del pesce tre giorni e tre notti. Dal ventre del pesce Giona pregò il Signore, suo Dio, e disse: «Nella mia angoscia ho invocato il Signore ed egli mi ha risposto; dal profondo degli inferi ho gridato e tu hai ascoltato la mia voce. Mi hai gettato nell’abisso, nel cuore del mare, e le correnti mi hanno circondato; tutti i tuoi flutti e le tue onde sopra di me sono passati. Io dicevo: “Sono scacciato lontano dai tuoi occhi; eppure tornerò a guardare il tuo santo tempio”. Le acque mi hanno sommerso fino alla gola, l’abisso mi ha avvolto, l’alga si è avvinta al mio capo. Sono sceso alle radici dei monti, la terra ha chiuso le sue spranghe dietro a me per sempre. Ma tu hai fatto risalire dalla fossa la mia vita, Signore, mio Dio. Quando in me sentivo venir meno la vita, ho ricordato il Signore. La mia preghiera è giunta fino a te, fino al tuo santo tempio. Quelli che servono idoli falsi abbandonano il loro amore. Ma io con voce di lode offrirò a te un sacrificio e adempirò il voto che ho fatto; la salvezza viene dal Signore». E il Signore parlò al pesce ed esso rigettò Giona sulla spiaggia” (Gio 2,1-11). Gesù rimarrà solo tre giorni nel ventre della terra, poi il Padre suo lo risusciterà e lo rivestirà di gloria eterna.<br>
In quel tempo, mentre le folle si accalcavano, Gesù cominciò a dire: «Questa generazione è una generazione malvagia; essa cerca un segno, ma non le sarà dato alcun segno, se non il segno di Giona. Poiché, come Giona fu un segno per quelli di Nìnive, così anche il Figlio dell’uomo lo sarà per questa generazione. Nel giorno del giudizio, la regina del Sud si alzerà contro gli uomini di questa generazione e li condannerà, perché ella venne dagli estremi confini della terra per ascoltare la sapienza di Salomone. Ed ecco, qui vi è uno più grande di Salomone. Nel giorno del giudizio, gli abitanti di Nìnive si alzeranno contro questa generazione e la condanneranno, perché essi alla predicazione di Giona si convertirono. Ed ecco, qui vi è uno più grande di Giona».<br>
Giona dice solo pochissime parole e tutta Ninive si converte. Salomone ha ricevuto dal Signore solo una parola di sapienza e la Regina del Sud accorre per ascoltarlo. Gesù invece è la Luce Eterna del Padre, la sua Verità, la sua Vita e nessuno si converte. Compie segni e prodigi e tutti si rifiutano di credere in Lui. Nel giorno del giudizio sia Ninive che la Regina del Sud condanneranno questa generazione per la sua incredulità. Esse non hanno incontrato di Dio, ma solo degli uomini. Non hanno visto segni. Hanno solo ascoltato parole. Per questo condanneranno questa generazione. / Madre di Dio, Angeli, Santi, fateci di fede invincibile nella Parola di Cristo Signore. 
</p>

<p>
Il vostro interno è pieno di avidità e di cattiveria<br>
MARTEDÌ 13 OTTOBRE (Lc 11,37-41)<br>
Sempre il Signore ha svelato ai suoi profeti la grande idolatria e immoralità di quanti erano a capo del suo popolo. Leggendo Ezechiele si rimane senza parole. L’idolatria veniva praticata anche nel tempio del Signore: “Nell’anno sesto, nel sesto mese, il cinque del mese, mentre mi trovavo in casa e dinanzi a me sedevano gli anziani di Giuda, la mano del Signore Dio si posò su di me e vidi qualcosa dall’aspetto d’uomo: da ciò che sembravano i suoi fianchi in giù, appariva come di fuoco e dai fianchi in su appariva come uno splendore simile al metallo incandescente. Stese come una mano e mi afferrò per una ciocca di capelli: uno spirito mi sollevò fra terra e cielo e in visioni divine mi portò a Gerusalemme, all’ingresso della porta interna, che guarda a settentrione, dove era collocato l’idolo della gelosia, che provoca gelosia. Ed ecco, là era la gloria del Dio d’Israele, simile a quella che avevo visto nella valle. Mi disse: «Figlio dell’uomo, alza gli occhi verso settentrione!». Ed ecco, a settentrione della porta dell’altare l’idolo della gelosia, proprio all’ingresso. Mi disse: «Figlio dell’uomo, vedi che cosa fanno costoro? Guarda i grandi abomini che la casa d’Israele commette qui per allontanarmi dal mio santuario! Ne vedrai altri ancora peggiori». Mi condusse allora all’ingresso del cortile e vidi un foro nella parete. Mi disse: «Figlio dell’uomo, sfonda la parete». Sfondai la parete, ed ecco apparve una porta. Mi disse: «Entra e osserva gli abomini malvagi che commettono costoro». Io entrai e vidi ogni sorta di rettili e di animali obbrobriosi e tutti gli idoli della casa d’Israele raffigurati intorno alle pareti. Settanta anziani della casa d’Israele, fra i quali vi era Iaazania, figlio di Safan, ritto in mezzo a loro, stavano davanti ad essi, ciascuno con il turibolo in mano, mentre il profumo saliva in nubi d’incenso. Mi disse: «Hai visto, figlio dell’uomo, quello che fanno gli anziani della casa d’Israele nelle tenebre, ciascuno nella stanza recondita del proprio idolo? Vanno dicendo: “Il Signore non ci vede, il Signore ha abbandonato il paese”». Poi mi disse: «Vedrai che si commettono abomini peggiori di questi». <br>
Mi condusse all’ingresso della porta del tempio del Signore che guarda a settentrione e vidi donne sedute che piangevano Tammuz. Mi disse: «Hai visto, figlio dell’uomo? Vedrai abomini peggiori di questi». Mi condusse nel cortile interno del tempio del Signore; ed ecco, all’ingresso dell’aula del tempio, fra il vestibolo e l’altare, circa venticinque uomini, con le spalle voltate al tempio e la faccia a oriente che, prostrati, adoravano il sole. Mi disse: «Hai visto, figlio dell’uomo? Come se non bastasse per quelli della casa di Giuda commettere simili abomini in questo luogo, hanno anche riempito il paese di violenze, per provocare la mia collera. Eccoli, vedi, che si portano il ramoscello sacro alle narici. Ebbene, anch’io agirò con furore. Il mio occhio non avrà pietà e non avrò compassione: manderanno alte grida ai miei orecchi, ma non li ascolterò»” (Ez 8,1-18). A questa idolatria e immoralità nascosta, segreta, corrispondeva un culto superbo e maestoso. L’esterno era coperto di ogni bellezza. L’interno era pieno di ogni iniquità. La faccia era bella. Il cuore era in putrefazione. <br>
In quel tempo, mentre Gesù stava parlando, un fariseo lo invitò a pranzo. Egli andò e si mise a tavola. Il fariseo vide e si meravigliò che non avesse fatto le abluzioni prima del pranzo. Allora il Signore gli disse: «Voi farisei pulite l’esterno del bicchiere e del piatto, ma il vostro interno è pieno di avidità e di cattiveria. Stolti! Colui che ha fatto l’esterno non ha forse fatto anche l’interno? Date piuttosto in elemosina quello che c’è dentro, ed ecco, per voi tutto sarà puro».<br>
Questa era la condizione spirituale dei farisei al tempo di Gesù. Essi si pulivano le mani e il viso. Lavavano il corpo, mentre nel cuore, nell’anima, nello spirito regnava ogni iniquità, frutto di quella idolatria che aveva rinnegato ogni verità del loro Dio e Signore. Agli occhi degli uomini il cuore resta velato, non però così agli occhi di Cristo Signore, che vede con gli occhi dello Spirito Santo. Essi mormorano e disprezzano Gesù che non fa le abluzioni prima di prendere cibo. Anche questa mormorazione e disprezzo sono il frutto del loro cuore marcio e in putrefazione spirituale. Gesù vede questo loro stato e lo svela, perché abbiano modo di riflettere e di convertirsi. / Madre di Dio, Angeli, Santi, fate che il nostro cuore sia adorno di purezza celeste. 
</p>

<p>
Caricate gli uomini di pesi insopportabili<br>
MERCOLEDÌ 14 OTTOBRE (Lc 11,42-46)<br>
Una delle forme di idolatria più sofisticate è prendere il posto di Dio e decidere, nominando il nome di Dio invano e facendo appello ad una presunta autorità da Lui ricevuta, ciò che è bene e ciò che è male per l’uomo. Contro questa idolatria, il Signore aveva dato un comando perfetto ad ogni figlio del suo popolo: “Ora, Israele, ascolta le leggi e le norme che io vi insegno, affinché le mettiate in pratica, perché viviate ed entriate in possesso della terra che il Signore, Dio dei vostri padri, sta per darvi. Non aggiungerete nulla a ciò che io vi comando e non ne toglierete nulla; ma osserverete i comandi del Signore, vostro Dio, che io vi prescrivo. I vostri occhi videro ciò che il Signore fece a Baal-Peor: come il Signore, tuo Dio, abbia sterminato in mezzo a te quanti avevano seguito Baal-Peor; ma voi che vi manteneste fedeli al Signore, vostro Dio, siete oggi tutti in vita. Vedete, io vi ho insegnato leggi e norme come il Signore, mio Dio, mi ha ordinato, perché le mettiate in pratica nella terra in cui state per entrare per prenderne possesso. Le osserverete dunque, e le metterete in pratica, perché quella sarà la vostra saggezza e la vostra intelligenza agli occhi dei popoli, i quali, udendo parlare di tutte queste leggi, diranno: “Questa grande nazione è il solo popolo saggio e intelligente”. Infatti quale grande nazione ha gli dèi così vicini a sé, come il Signore, nostro Dio, è vicino a noi ogni volta che lo invochiamo? E quale grande nazione ha leggi e norme giuste come è tutta questa legislazione che io oggi vi do?” (Dt 4,1-8). Perché alla Legge del Signore nulla va aggiunto e nulla va tolto? Se si aggiunge non è più la Legge del Signore. Se si toglie, non è più la Legge del Signore. <br>
Il Salmo canta la perfezione divina della Legge del Signore: “La legge del Signore è perfetta, rinfranca l’anima; la testimonianza del Signore è stabile, rende saggio il semplice. I precetti del Signore sono retti, fanno gioire il cuore; il comando del Signore è limpido, illumina gli occhi. Il timore del Signore è puro, rimane per sempre; i giudizi del Signore sono fedeli, sono tutti giusti, più preziosi dell’oro, di molto oro fino, più dolci del miele e di un favo stillante. Anche il tuo servo ne è illuminato, per chi li osserva è grande il profitto. Le inavvertenze, chi le discerne? Assolvimi dai peccati nascosti. Anche dall’orgoglio salva il tuo servo perché su di me non abbia potere; allora sarò irreprensibile, sarò puro da grave peccato. Ti siano gradite le parole della mia bocca; davanti a te i pensieri del mio cuore, Signore, mia roccia e mio redentore” (Sal 19 (18), 8.15). Gesù invece rivela che il suo giogo è dolce e il suo carico leggero: “Venite a me, voi tutti che siete stanchi e oppressi, e io vi darò ristoro. Prendete il mio giogo sopra di voi e imparate da me, che sono mite e umile di cuore, e troverete ristoro per la vostra vita. Il mio giogo infatti è dolce e il mio peso leggero” (Mt 11,28-30). Chi può conservare la Legge del Signore nella sua purezza di perfezione e di soavità? Solo chi abita nello Spirito Santo. È lo Spirito Santo la verità della Legge ed è Lui che ce la dona, se noi glielo chiediamo con cuore umile, puro, mite, casto, libero dal peccato.<br>
In quel tempo, il Signore disse: «Guai a voi, farisei, che pagate la decima sulla menta, sulla ruta e su tutte le erbe, e lasciate da parte la giustizia e l’amore di Dio. Queste invece erano le cose da fare, senza trascurare quelle. Guai a voi, farisei, che amate i primi posti nelle sinagoghe e i saluti sulle piazze. Guai a voi, perché siete come quei sepolcri che non si vedono e la gente vi passa sopra senza saperlo». Intervenne uno dei dottori della Legge e gli disse: «Maestro, dicendo questo, tu offendi anche noi». Egli rispose: «Guai anche a voi, dottori della Legge, che caricate gli uomini di pesi insopportabili, e quei pesi voi non li toccate nemmeno con un dito!».<br>
Quando si parla di rigidità della Legge, mai si potrà parlare della Legge di Dio. Rigida è la legge degli uomini data in nome di Dio. Chi è nello Spirito Santo mai dirà che la Legge del Signore è rigida. È Legge della Sapienza e Intelligenza eterna. Chi è nello Spirito Santo neanche applica la Legge di Dio in modo rigido. La applicherà sempre mosso e condotto dallo sua divina sapienza e intelligenza. È nello Spirito di Dio chi è nella Legge di Cristo Gesù. Chi obbedisce alla Legge, sa cosa è la Legge e come essa va insegnata. Chi non è nella Legge, chi non obbedisce ad essa, né conosce la Legge né sa come bisogna insegnarla. Sempre caricherà gli uomini di pesi insopportabili. / Madre di Dio, Angeli, Santi, fateci devoti e fedeli osservanti della Legge di Cristo.
</p>

<p>
Avete portato via la chiave della conoscenza<br>
GIOVEDÌ 15 OTTOBRE (Lc 11,47-54)<br>
Impedire ad una persona di entrare nel regno di Dio è peccato satanico, diabolico. Ogni uomo per diritto eterno deve poter accedere alla conoscenza della verità di Dio dalla quale è ogni altra verità. La verità di Dio è Cristo Gesù. Conoscere Cristo Gesù nella sua verità piena è diritto essenziale, divino, eterno, di ogni uomo. Questo diritto può essere negato all’uomo – ed è qui il grave peccato – attraverso insegnamento falso del suo mistero. Ma anche impedendo la conversione a Lui. Una terza via è quella dei nostri giorni: la predicazione che la salvezza è raggiungibile per qualsiasi via. Non è necessario Gesù Signore. Anche questo terzo peccato è diabolico e satanico. Così predicando e insegnando, Cristo viene relativizzato nella sua verità dalla quale è ogni altra verità e ogni salvezza. Come gli scribi hanno commesso questo peccato? Sostituendo la Legge santissima di Dio con la loro tradizione umana. <br>
Questo peccato così è denunciato nel Vangelo secondo Marco: “Si riunirono attorno a lui i farisei e alcuni degli scribi, venuti da Gerusalemme. Avendo visto che alcuni dei suoi discepoli prendevano cibo con mani impure, cioè non lavate – i farisei infatti e tutti i Giudei non mangiano se non si sono lavati accuratamente le mani, attenendosi alla tradizione degli antichi e, tornando dal mercato, non mangiano senza aver fatto le abluzioni, e osservano molte altre cose per tradizione, come lavature di bicchieri, di stoviglie, di oggetti di rame e di letti –, quei farisei e scribi lo interrogarono: «Perché i tuoi discepoli non si comportano secondo la tradizione degli antichi, ma prendono cibo con mani impure?». Ed egli rispose loro: «Bene ha profetato Isaia di voi, ipocriti, come sta scritto: Questo popolo mi onora con le labbra, ma il suo cuore è lontano da me. Invano mi rendono culto, insegnando dottrine che sono precetti di uomini. Trascurando il comandamento di Dio, voi osservate la tradizione degli uomini». E diceva loro: «Siete veramente abili nel rifiutare il comandamento di Dio per osservare la vostra tradizione. Mosè infatti disse: Onora tuo padre e tua madre, e: Chi maledice il padre o la madre sia messo a morte. Voi invece dite: “Se uno dichiara al padre o alla madre: Ciò con cui dovrei aiutarti è korbàn, cioè offerta a Dio”, non gli consentite di fare più nulla per il padre o la madre. Così annullate la parola di Dio con la tradizione che avete tramandato voi. E di cose simili ne fate molte»” (Mc 7,1-13). Sempre, quando si sostituisce il Vangelo con la parola degli uomini, viene portata via la chiave della conoscenza. Si chiudono le porte del regno dei cieli. Non entra chi porta via la chiave. Non fa entrare tutti coloro che vorrebbero. Le modalità cambiano, la sostanza rimane.<br>
In quel tempo, il Signore disse: «Guai a voi, che costruite i sepolcri dei profeti, e i vostri padri li hanno uccisi. Così voi testimoniate e approvate le opere dei vostri padri: essi li uccisero e voi costruite. Per questo la sapienza di Dio ha detto: “Manderò loro profeti e apostoli ed essi li uccideranno e perseguiteranno”, perché a questa generazione sia chiesto conto del sangue di tutti i profeti, versato fin dall’inizio del mondo: dal sangue di Abele fino al sangue di Zaccaria, che fu ucciso tra l’altare e il santuario. Sì, io vi dico, ne sarà chiesto conto a questa generazione. Guai a voi, dottori della Legge, che avete portato via la chiave della conoscenza; voi non siete entrati, e a quelli che volevano entrare voi l’avete impedito». Quando fu uscito di là, gli scribi e i farisei cominciarono a trattarlo in modo ostile e a farlo parlare su molti argomenti, tendendogli insidie, per sorprenderlo in qualche parola uscita dalla sua stessa bocca.<br>
Come oggi si porta via la chiave della conoscenza? Riducendo il Vangelo non a falsità, non a menzogna, come un tempo facevano scribi e sacerdoti nell’Antico Testamento, bensì a non utilità. Oggi neanche più ci si può appellare al Vangelo per affermare la verità. Chi si dovesse richiamare al Vangelo subito viene accusato di essere o fondamentalista, o integralista, o tradizionalista, o nostalgico dei tempi passati. Viene dichiarato bigotto o incapace di adattarsi al nuovo. Oggi si dice che il Vangelo va svecchiato. Appartiene ad un mondo che non esiste più. Con questa dichiarazione di inutilità, di non più necessità del Vangelo per entrare nel regno dei cieli, e con la sua piena relativizzazione, non abbiamo più alcuna chiave divina per entrare nella vera conoscenza di Cristo e così giungere alla vera salvezza. Peccato diabolico, satanico. / Madre di Dio, Angeli, Santi, fate che il cristiano scelga il Vangelo come sola sua verità. 
</p>

<p>
Guardatevi bene dal lievito dei farisei<br>
VENERDÌ 16 OTTOBRE (Lc 12,1-7)<br>
L’ipocrisia è ogni apparato esterno che serve a nascondere la natura o l’essenza di una persona. Gesù è dal Padre. Mai ha nascosto al suo popolo e ai pagani questa sua verità invisibile. Anzi Lui l’ha sempre resa visibile attraverso le opere che compiva. Nel Vangelo secondo Giovanni l’ultima opera viene compiuta proprio perché nessuno avesse più dubbi sull’essere di Gesù dal Padre, da Dio. Lo attestano le modalità del suo compimento: “Allora Gesù, ancora una volta commosso profondamente, si recò al sepolcro: era una grotta e contro di essa era posta una pietra. Disse Gesù: «Togliete la pietra!». Gli rispose Marta, la sorella del morto: «Signore, manda già cattivo odore: è lì da quattro giorni». Le disse Gesù: «Non ti ho detto che, se crederai, vedrai la gloria di Dio?». Tolsero dunque la pietra. Gesù allora alzò gli occhi e disse: «Padre, ti rendo grazie perché mi hai ascoltato. Io sapevo che mi dai sempre ascolto, ma l’ho detto per la gente che mi sta attorno, perché credano che tu mi hai mandato». Detto questo, gridò a gran voce: «Lazzaro, vieni fuori!». Il morto uscì, i piedi e le mani legati con bende, e il viso avvolto da un sudario. Gesù disse loro: «Liberàtelo e lasciàtelo andare»” (Gv 11,38-44). Ora chi dice che Gesù non è dal Padre, attesta una grande falsa testimonianza. Tutto il mondo presente ha visto ed ha ascoltato.<br>
Pietro e Giovanni sono da Cristo Gesù. Essi non nascondono la loro verità, la proclamano con fermezza: “Vedendo la franchezza di Pietro e di Giovanni e rendendosi conto che erano persone semplici e senza istruzione, rimanevano stupiti e li riconoscevano come quelli che erano stati con Gesù. Vedendo poi in piedi, vicino a loro, l’uomo che era stato guarito, non sapevano che cosa replicare. Li fecero uscire dal sinedrio e si misero a consultarsi fra loro dicendo: «Che cosa dobbiamo fare a questi uomini? Un segno evidente è avvenuto per opera loro; esso è diventato talmente noto a tutti gli abitanti di Gerusalemme che non possiamo negarlo. Ma perché non si divulghi maggiormente tra il popolo, proibiamo loro con minacce di parlare ancora ad alcuno in quel nome». Li richiamarono e ordinarono loro di non parlare in alcun modo né di insegnare nel nome di Gesù. Ma Pietro e Giovanni replicarono: «Se sia giusto dinanzi a Dio obbedire a voi invece che a Dio, giudicatelo voi. Noi non possiamo tacere quello che abbiamo visto e ascoltato». Quelli allora, dopo averli ulteriormente minacciati, non trovando in che modo poterli punire, li lasciarono andare a causa del popolo, perché tutti glorificavano Dio per l’accaduto. L’uomo infatti nel quale era avvenuto questo miracolo della guarigione aveva più di quarant’anni” (At 4,13-22). Ora tutto il sinedrio sa che Pietro e Giovanni sono da Cristo Gesù.<br>
In quel tempo, si erano radunate migliaia di persone, al punto che si calpestavano a vicenda, e Gesù cominciò a dire anzitutto ai suoi discepoli: «Guardatevi bene dal lievito dei farisei, che è l’ipocrisia. Non c’è nulla di nascosto che non sarà svelato, né di segreto che non sarà conosciuto. Quindi ciò che avrete detto nelle tenebre sarà udito in piena luce, e ciò che avrete detto all’orecchio nelle stanze più interne sarà annunciato dalle terrazze. Dico a voi, amici miei: non abbiate paura di quelli che uccidono il corpo e dopo questo non possono fare più nulla. Vi mostrerò invece di chi dovete aver paura: temete colui che, dopo aver ucciso, ha il potere di gettare nella Geènna. Sì, ve lo dico, temete costui. Cinque passeri non si vendono forse per due soldi? Eppure nemmeno uno di essi è dimenticato davanti a Dio. Anche i capelli del vostro capo sono tutti contati. Non abbiate paura: valete più di molti passeri!».<br>
Vi sono tempi assai tristi per la fede. Ecco quanto è avvenuto nel popolo del Signore: “Costruirono un ginnasio a Gerusalemme secondo le usanze delle nazioni, cancellarono i segni della circoncisione e si allontanarono dalla santa alleanza. Si unirono alle nazioni e si vendettero per fare il male” (1Mc 1,14-15). Oggi viviamo nella stessa tristezza. Si ha vergogna del Crocifisso, della Chiesa, del Battesimo, dell’Eucaristia, del Vangelo, del mistero di Cristo Gesù. Siamo oltre l’ipocrisia. Siamo nella cancellazione dei segni della vera fede. Non si vuole più alcuna distinzione tra cristiano e non cristiano, rivelazione e non rivelazione, verità e falsità, giustizia e ingiustizia. I farisei nascondevano il peccato. Noi lo stiamo mettendo in piena luce. / Madre di Dio, Angeli, Santi, fate che il cristiano ritorni alla pienezza della sua luce. 
</p>

<p>
Sarà rinnegato davanti agli angeli di Dio<br>
SABATO 17 OTTOBRE (Lc 12,8-12)<br>
La rivelazione manifesta con divina chiarezza e distinzione la via della luce e la via delle tenebre, della salvezza e della perdizione, del bene e del male, della giustizia e dell’ingiustizia, della benedizione e della maledizione. Ognuno sa quale sarà il luogo che raggiungerà. Se percorre la via delle tenebre raggiungerà le tenebre eterne. Se invece percorrerà la via della luce approderà nella luce eterna. La stessa rivelazione ci dice che sempre l’uomo ha cercato di negare questa duplice via, sostenendo che presso il Signore non vi è alcuna differenza tra il bene e il male. Ecco la parola che il Signore fa giungere al suo popolo: “Voi avete stancato il Signore con le vostre parole; eppure chiedete: «Come lo abbiamo stancato?». Quando affermate: «Chiunque fa il male è come se fosse buono agli occhi del Signore e in lui si compiace», o quando esclamate: «Dov’è il Dio della giustizia?». Duri sono i vostri discorsi contro di me – dice il Signore – e voi andate dicendo: «Che cosa abbiamo detto contro di te?». Avete affermato: «È inutile servire Dio: che vantaggio abbiamo ricevuto dall’aver osservato i suoi comandamenti o dall’aver camminato in lutto davanti al Signore degli eserciti? Dobbiamo invece proclamare beati i superbi che, pur facendo il male, si moltiplicano e, pur provocando Dio, restano impuniti». <br>
L’uomo senza timore del Signore così pensa. Dio riafferma la sua eterna verità: “Allora parlarono tra loro i timorati di Dio. Il Signore porse l’orecchio e li ascoltò: un libro di memorie fu scritto davanti a lui per coloro che lo temono e che onorano il suo nome. Essi diverranno – dice il Signore degli eserciti – la mia proprietà particolare nel giorno che io preparo. Avrò cura di loro come il padre ha cura del figlio che lo serve. Voi allora di nuovo vedrete la differenza fra il giusto e il malvagio, fra chi serve Dio e chi non lo serve. Ecco infatti: sta per venire il giorno rovente come un forno. Allora tutti i superbi e tutti coloro che commettono ingiustizia saranno come paglia; quel giorno, venendo, li brucerà – dice il Signore degli eserciti – fino a non lasciar loro né radice né germoglio. Per voi, che avete timore del mio nome, sorgerà con raggi benefici il sole di giustizia e voi uscirete saltellanti come vitelli dalla stalla. Calpesterete i malvagi ridotti in cenere sotto le piante dei vostri piedi nel giorno che io preparo, dice il Signore degli eserciti” (Mal 2,17; 3,13-21). Questa duplice sorte è verità di tutto L’antico Testamento. Vi è eterna differenza tra chi serve il Signore e chi si rifiuta di obbedire alla sua Legge. <br>
In quel tempo, Gesù disse ai suoi discepoli: «Io vi dico: chiunque mi riconoscerà davanti agli uomini, anche il Figlio dell’uomo lo riconoscerà davanti agli angeli di Dio; ma chi mi rinnegherà davanti agli uomini, sarà rinnegato davanti agli angeli di Dio. Chiunque parlerà contro il Figlio dell’uomo, gli sarà perdonato; ma a chi bestemmierà lo Spirito Santo, non sarà perdonato. Quando vi porteranno davanti alle sinagoghe, ai magistrati e alle autorità, non preoccupatevi di come o di che cosa discolparvi, o di che cosa dire, perché lo Spirito Santo vi insegnerà in quel momento ciò che bisogna dire».<br>
Gesù abolisce forse la verità rivelata dai profeti? Nient’affatto. Le dona compimento, ponendo la confessione del suo nome dinanzi agli uomini come via per entrare nella casa eterna del nostro Dio, Signore, Creatore. Confessare il suo nome significa fare professione di fede sul suo Vangelo. Prendere la sua Parola come unica e sola Legge di vita, verità, giustizia, misericordia, pace, perdono, riconciliazione. Sono pertanto in grande errore tutti quei cristiani che dichiarano altre vie di salvezza eterna. Non solo ingannano se stessi, dicono falsa testimonianza a quanti vorrebbe salvarsi, ma che mai potranno a causa delle loro menzogne proferite sul Vangelo. Ma oggi sembra essere l’era della menzogna su Dio, su tutto il mistero di Cristo, sulla Chiesa, sulla grazia, sui sacramenti, sul tempo, sull’eternità, sul paradiso e sull’inferno. Noi possiamo anche non credere, ma non possiamo ingannare l’umanità. La Parola di Gesù non consente eccezioni né deroghe: chi lo riconosce sarà riconosciuto. Chi non lo riconosce non sarà riconosciuto. Crediamo, lo riconosciamo, entreremo nel suo regno eterno. Non lo riconosciamo, saremo cacciati via per sempre dalla sua presenza. Oggi occorre fermezza di Spirito Santo per dire questa verità, ma essa è essenza del Vangelo. / Madre di Dio, Angeli, Santi, fate che ogni cristiano riconosca Cristo dinanzi agli uomini.
</p>

<p>
È lecito, o no, pagare il tributo a Cesare?<br>
DOMENICA 18 OTTOBRE (Mt 22,15-21)<br>
San Paolo, grande vero interprete, nello Spirito Santo, della verità della salvezza, così insegna ad ogni uomo: “Ciascuno sia sottomesso alle autorità costituite. Infatti non c’è autorità se non da Dio: quelle che esistono sono stabilite da Dio. Quindi chi si oppone all’autorità, si oppone all’ordine stabilito da Dio. E quelli che si oppongono attireranno su di sé la condanna. I governanti infatti non sono da temere quando si fa il bene, ma quando si fa il male. Vuoi non aver paura dell’autorità? Fa’ il bene e ne avrai lode, poiché essa è al servizio di Dio per il tuo bene. Ma se fai il male, allora devi temere, perché non invano essa porta la spada; è infatti al servizio di Dio per la giusta condanna di chi fa il male. Perciò è necessario stare sottomessi, non solo per timore della punizione, ma anche per ragioni di coscienza. Per questo infatti voi pagate anche le tasse: quelli che svolgono questo compito sono a servizio di Dio. Rendete a ciascuno ciò che gli è dovuto: a chi si devono le tasse, date le tasse; a chi l’imposta, l’imposta; a chi il timore, il timore; a chi il rispetto, il rispetto” (Rm 13,1-7), <br>
Nel Vangelo secondo Matteo, Gesù aveva già risolto per i suoi discepoli ogni problema, attraverso l’annuncio della giustizia superiore: “Io vi dico infatti: se la vostra giustizia non supererà quella degli scribi e dei farisei, non entrerete nel regno dei cieli. Avete inteso che fu detto: Occhio per occhio e dente per dente. Ma io vi dico di non opporvi al malvagio; anzi, se uno ti dà uno schiaffo sulla guancia destra, tu pórgigli anche l’altra, e a chi vuole portarti in tribunale e toglierti la tunica, tu lascia anche il mantello. E se uno ti costringerà ad accompagnarlo per un miglio, tu con lui fanne due. Da’ a chi ti chiede, e a chi desidera da te un prestito non voltare le spalle” (Mt 5,20.38-42). Il discepolo di Gesù mai dovrà litigare per una cosa di questo mondo, dal momento che lui deve dare anche il suo corpo per essere crocifisso o consegna alla spada o alle pietre. Chi dona il corpo, potrà mai rifiutarsi di pagare una tassa?<br>
San Paolo dichiara in nome del Vangelo abolita la Legge di Mosè – “Non consegnerai al suo padrone uno schiavo che, dopo essergli fuggito, si sarà rifugiato presso di te. Rimarrà da te, in mezzo ai tuoi, nel luogo che avrà scelto, in quella città che gli parrà meglio. Non lo opprimerai” (Dt 23,16-17) – e rimanda Onesimo al suo padrone: “Avrei voluto tenerlo con me perché mi assistesse al posto tuo, ora che sono in catene per il Vangelo. Ma non ho voluto fare nulla senza il tuo parere, perché il bene che fai non sia forzato, ma volontario. Per questo forse è stato separato da te per un momento: perché tu lo riavessi per sempre; non più però come schiavo, ma molto più che schiavo, come fratello carissimo, in primo luogo per me, ma ancora più per te, sia come uomo sia come fratello nel Signore. Se dunque tu mi consideri amico, accoglilo come me stesso. E se in qualche cosa ti ha offeso o ti è debitore, metti tutto sul mio conto” (Fm 13-18). Gli uomini di Dio conoscono il pensiero di Dio anche oltre quanto è scritto. <br>
In quel tempo, i farisei se ne andarono e tennero consiglio per vedere come cogliere in fallo Gesù nei suoi discorsi. Mandarono dunque da lui i propri discepoli, con gli erodiani, a dirgli: «Maestro, sappiamo che sei veritiero e insegni la via di Dio secondo verità. Tu non hai soggezione di alcuno, perché non guardi in faccia a nessuno. Dunque, di’ a noi il tuo parere: è lecito, o no, pagare il tributo a Cesare?». Ma Gesù, conoscendo la loro malizia, rispose: «Ipocriti, perché volete mettermi alla prova? Mostratemi la moneta del tributo». Ed essi gli presentarono un denaro. Egli domandò loro: «Questa immagine e l’iscrizione, di chi sono?». Gli risposero: «Di Cesare». Allora disse loro: «Rendete dunque a Cesare quello che è di Cesare e a Dio quello che è di Dio».<br>
L’anima è di Dio. Tutto ciò che è materia è di Cesare. A Cesare si dona la materia. A Dio si dona l’anima. A Cesare si dona il corpo perché ne faccia un olocausto di amore per la salvezza del mondo e si offre ogni tassa come sacrificio gradito al Signore. A Dio si dona ogni obbedienza alla sua Legge, alla sua Parola, al suo Vangelo, alla verità dello Spirito Santo. Gesù questo ha fatto. Questo dovranno fare tutti i suoi discepoli. Nessuno potrà mai vivere questa fede, senza un’altissima visione soprannaturale. / Madre di Dio, Angeli, Santi, fateci di obbedienza perfetta ad ogni Parola di Gesù.
</p>

<p>
Tenetevi lontani da ogni cupidigia<br>
LUNEDÌ 19 OTTOBRE (Lc 12,13-21)<br>
La rivelazione è fatta di verità che mai vanno dimenticate. Una verità sempre da ricordare è quella sulla durata della vita dell’uomo sulla terra. Insegna Isaia: “Una voce dice: «Grida», e io rispondo: «Che cosa dovrò gridare?». Ogni uomo è come l’erba e tutta la sua grazia è come un fiore del campo. Secca l’erba, il fiore appassisce quando soffia su di essi il vento del Signore. Veramente il popolo è come l’erba. Secca l’erba, appassisce il fiore, ma la parola del nostro Dio dura per sempre” (Is 40,6-8). Dice invece Giobbe: “L’uomo, nato da donna, ha vita breve e piena d’inquietudine; come un fiore spunta e avvizzisce, fugge come l’ombra e mai si ferma. Tu, sopra di lui tieni aperti i tuoi occhi, e lo chiami a giudizio dinanzi a te? Chi può trarre il puro dall’immondo? Nessuno. Se i suoi giorni sono contati, il numero dei suoi mesi dipende da te, hai fissato un termine che non può oltrepassare. Distogli lo sguardo da lui perché trovi pace e compia, come un salariato, la sua giornata!” (Gb 14,1-6). <br>
La definizione che dona il Libro della Sapienza è unica nella Scrittura: “Ma sono tutti stoltissimi e più miserabili di un piccolo bambino i nemici del tuo popolo, che lo hanno oppresso. Perché essi considerarono dèi anche tutti gli idoli delle nazioni, i quali non hanno né l’uso degli occhi per vedere, né narici per aspirare aria, né orecchie per udire, né dita delle mani per toccare, e i loro piedi non servono per camminare. Infatti li ha fabbricati un uomo, li ha plasmati uno che ha avuto il respiro in prestito” (Sap 15,14-16). Brevità, repentinità, fugacità, istantaneità, è questa l’essenza della vita dell’uomo sulla terra. Un istante prima sei nel tempo. Un attimo dopo sei nell’eternità. L’uomo che si è fatto oggi così onnipotente, non sa che non è padrone del suo respiro. Esso è in prestito, senza alcun contratto. Il Signore può sempre ritirare ciò che ha prestato.<br>
A che serve ammassare per il dopo, se il dopo non esiste? Ma Gesù anche questo caso aveva già risolto nella sua Legge: “Non accumulate per voi tesori sulla terra, dove tarma e ruggine consumano e dove ladri scassìnano e rubano; accumulate invece per voi tesori in cielo, dove né tarma né ruggine consumano e dove ladri non scassìnano e non rubano. Perché, dov’è il tuo tesoro, là sarà anche il tuo cuore” (Mt 6,19-21). È verità ogni giorno confermata dalla storia. Ogni accumulo è per ladri e rapinatori. Oggi vi sono modi altamente sofisticati per rubare. I ladri non vengono più nelle nostre case. Siamo noi che portiamo loro i nostri accumuli, chiedendo loro di rapinarceli attraverso mezzi sofisticatissimi di inganno e di frode. Mai una sola Parola di Gesù sarà smentita dalla storia. Ogni singola sillaba del Vangelo, in ogni cosa, trova nella storia l’attestazione della sua purissima verità. Ma noi siamo ciechi e non sappiamo leggere quanto giorno per giorno avviene sotto i nostri occhi. La Parola si compie sempre.<br>
In quel tempo, uno della folla disse a Gesù: «Maestro, di’ a mio fratello che divida con me l’eredità». Ma egli rispose: «O uomo, chi mi ha costituito giudice o mediatore sopra di voi?». E disse loro: «Fate attenzione e tenetevi lontani da ogni cupidigia perché, anche se uno è nell’abbondanza, la sua vita non dipende da ciò che egli possiede». Poi disse loro una parabola: «La campagna di un uomo ricco aveva dato un raccolto abbondante. Egli ragionava tra sé: “Che farò, poiché non ho dove mettere i miei raccolti? Farò così – disse –: demolirò i miei magazzini e ne costruirò altri più grandi e vi raccoglierò tutto il grano e i miei beni. Poi dirò a me stesso: Anima mia, hai a disposizione molti beni, per molti anni; ripòsati, mangia, bevi e divèrtiti!”. Ma Dio gli disse: “Stolto, questa notte stessa ti sarà richiesta la tua vita. E quello che hai preparato, di chi sarà?”. Così è di chi accumula tesori per sé e non si arricchisce presso Dio».<br>
A cosa servono i beni della terra? Per barattarli con i beni eterni. Si dona a Dio un bene materiale per ricevere un bene materiale e spirituale sulla terra e un bene eterno nel suo cielo. Il baratto è sempre a nostro favore. Noi diamo uno, il Signore dona mille, diecimila, centomila. Se noi invece accumuliamo e non diamo a Lui, diamo tutto ai ladri e quanti scassinano e rubano, perdiamo tutto, non guadagniamo nulla. Quest’uomo ha conservato tutto per sé. In una sola notte ha perso tutto. Nulla ha portato per sé. Avesse dato parte del raccolto ai poveri, avrebbe ora una eternità beata e ricca. / Madre di Dio, Angeli, Santi, fateci saggi amministratori dei beni della terra. 
</p>

<p>
Li farà mettere a tavola e passerà a servirli<br>
MARTEDÌ 20 OTTOBRE (Lc 12,35-38)<br>
Quanto Gesù dice sul padrone che si stringerà le vesti ai fianchi, farà mettere a tavola i suoi servi fedeli e passerà a servirli, non è solo un modo di dire, è invece la stessa storia di Cristo Gesù. Veramente Gesù ha servito i suoi servi fedeli, gli apostoli. Quanto narra il Vangelo secondo Giovanni non è una favola: “Gesù, sapendo che il Padre gli aveva dato tutto nelle mani e che era venuto da Dio e a Dio ritornava, si alzò da tavola, depose le vesti, prese un asciugamano e se lo cinse attorno alla vita. Poi versò dell’acqua nel catino e cominciò a lavare i piedi dei discepoli e ad asciugarli con l’asciugamano di cui si era cinto. Quando ebbe lavato loro i piedi, riprese le sue vesti, sedette di nuovo e disse loro: «Capite quello che ho fatto per voi? Voi mi chiamate il Maestro e il Signore, e dite bene, perché lo sono. Se dunque io, il Signore e il Maestro, ho lavato i piedi a voi, anche voi dovete lavare i piedi gli uni agli altri. Vi ho dato un esempio, infatti, perché anche voi facciate come io ho fatto a voi. In verità, in verità io vi dico: un servo non è più grande del suo padrone, né un inviato è più grande di chi lo ha mandato. Sapendo queste cose, siete beati se le mettete in pratica” (Gv 13,3-17). <br>
Dall’Apocalisse viene rivelato che Gesù sarà il pastore che condurrà i beati alle sorgenti delle acque della vita: “Uno degli anziani allora si rivolse a me e disse: «Questi, che sono vestiti di bianco, chi sono e da dove vengono?». Gli risposi: «Signore mio, tu lo sai». E lui: «Sono quelli che vengono dalla grande tribolazione e che hanno lavato le loro vesti, rendendole candide nel sangue dell’Agnello. Per questo stanno davanti al trono di Dio e gli prestano servizio giorno e notte nel suo tempio; e Colui che siede sul trono stenderà la sua tenda sopra di loro. Non avranno più fame né avranno più sete, non li colpirà il sole né arsura alcuna, perché l’Agnello, che sta in mezzo al trono, sarà il loro pastore e li guiderà alle fonti delle acque della vita. E Dio asciugherà ogni lacrima dai loro occhi»” (Ap 7,13-17). Non solo nell’eternità, anche nel tempo Gesù ci serve, donando il suo corpo come cibo e il suo sangue come bevanda di vita eterna. È un servizio ininterrotto, che mai verrà meno. Oggi, domani, sempre.<br>
Gesù è il Servo del Signore che realmente dona la vita per la nostra salvezza. Vuole che anche i suoi discepoli servano con il dono della loro vita: «Voi sapete che i governanti delle nazioni dóminano su di esse e i capi le opprimono. Tra voi non sarà così; ma chi vuole diventare grande tra voi, sarà vostro servitore e chi vuole essere il primo tra voi, sarà vostro schiavo. Come il Figlio dell’uomo, che non è venuto per farsi servire, ma per servire e dare la propria vita in riscatto per molti» (Mt 20,25-38). Se Gesù è il Buon Pastore che dona la vita per le sue pecore, vi potrà esistere un solo pastore in Lui, con Lui, per Lui, che non doni la vita per le pecore di Cristo Gesù? Il servire del cristiano è differente da ogni altro servizio. Tutta la sua vita è data a Cristo, perché Cristo la doni al Padre perché il Padre ne faccia un “sacramento” di salvezza. <br>
In quel tempo, Gesù disse ai suoi discepoli: «Siate pronti, con le vesti strette ai fianchi e le lampade accese; siate simili a quelli che aspettano il loro padrone quando torna dalle nozze, in modo che, quando arriva e bussa, gli aprano subito. Beati quei servi che il padrone al suo ritorno troverà ancora svegli; in verità io vi dico, si stringerà le vesti ai fianchi, li farà mettere a tavola e passerà a servirli. E se, giungendo nel mezzo della notte o prima dell’alba, li troverà così, beati loro!».<br>
Ma chi potrà servire Gesù, oggi, sulla terra, domani, nella beata eternità? Solo quanti si lasciano attrarre dal suo amore, si convertono alla sua Parola, perseverano in essa per tutti i giorni della loro vita. Se Cristo non ci serve oggi, neanche domani ci potrà servire. Saremo serviti dal diavolo oggi e per l’eternità, ma per un servizio non di vita, ma di morte eterna. Poiché oggi questa verità, che è essenza della nostra fede, è stata dichiarata non più essenza della rivelazione – tutti andranno alla fine in paradiso – tutto il Vangelo perde la sua verità. Esso è trasformato a menzogna e a falsità dai credenti in Cristo Gesù. Fede falsa, Vangelo falso, vita eterna falsa, vita terrena falsa. Una sola verità essenziale tolta al Vangelo e tutta la rivelazione è una favola iniqua. / Madre di Dio, Angeli, Santi, fate che i cristiani credano in ogni verità del Vangelo. 
</p>

<p>
Nell’ora che non immaginate, viene il Figlio dell’uomo<br>
MERCOLEDÌ 21 OTTOBRE (Lc 12,39-48)<br>
Oggi l’escatologia cristiana è fortemente in crisi. Le quattro verità di cui essa si compone non sono più credute. Non si crede nella repentinità della morte. Essa può venire in ogni momento. Non ci sono ore in cui si muore e ore in cui non si muore. Un istante prima si è sulla terra e un attimo dopo si è già nell’eternità. Non credendo in questa prima verità, ognuno fa della terra la sua eternità. Si vive come se non si dovesse morire mai. Quando poi la morte viene – e ogni giorno essa viene quando nessuno l’attende – allora ci si ribella. Non la si accoglie. La si vive in modo profano. Si fa di essa uno spettacolo. La si vive in modo falso dai vivi. Ma anche quanti da essa vengono afferrati spesso non hanno coscienza di ciò che verrà nel momento in cui si entra nell’eternità. Persa la verità della morte, tutta la vita viene trasformata in falsità.<br>
La Parola di Dio ci rivela che, nell’istante in cui si entra nell’eternità, c’è il giudizio inappellabile del Signore, il quale giudicherà secondo le opere di ciascuno. Il giudizio però non sarà per tutti uguale. Il cristiano sarà giudicato sul fondamento della Parola. Il pagano sulla sua capacità di aver messo a frutto, per il più grande bene di tutti, i doni che il Signore gli ha elargito. Tutti poi saremo giudicati sulle opere di misericordia materiali e spirituali. Non solo nessuno più crede nel giudizio di Dio, ma neanche si crede nella particolarità del giudizio. Esso non è per tutti uguali. Il Papa sarà giudicato per le sue responsabilità di papa, il vescovo per il suo ministero di vescovo e così anche il presbitero e il diacono. Anche il cresimato e il battezzato avranno ognuno il loro proprio giudizio. Tutti coloro che sono stati investiti di una qualche autorità, anche loro, ognuno sarà giudicato con particolare giudizio. Capi di Stato o di Governo, Ministri, Deputati, Senatori, Magistrati, Professori, Filosofi, Dottori, Maestri, Scienziati, ognuno sarà giudicato secondo la sua speciale, particolare missione esercitata in vita. Il ricco sarà giudicato in ordine all’uso della sua ricchezza, ma anche il povero in relazione alla sua povertà. La stessa regola vale per il sano e per l’ammalato. Ognuno dovrà rendere conto del ruolo svolto mentre era sulla terra. Poiché le opere sono personali, anche il giudizio è personale. Ma anche questa verità è morta. Non fa più parte della sana dottrina e della retta regola della fede. <br>
In quel tempo, Gesù disse ai suoi discepoli: «Cercate di capire questo: se il padrone di casa sapesse a quale ora viene il ladro, non si lascerebbe scassinare la casa. Anche voi tenetevi pronti perché, nell’ora che non immaginate, viene il Figlio dell’uomo». Allora Pietro disse: «Signore, questa parabola la dici per noi o anche per tutti?». Il Signore rispose: «Chi è dunque l’amministratore fidato e prudente, che il padrone metterà a capo della sua servitù per dare la razione di cibo a tempo debito? Beato quel servo che il padrone, arrivando, troverà ad agire così. Davvero io vi dico che lo metterà a capo di tutti i suoi averi. Ma se quel servo dicesse in cuor suo: “Il mio padrone tarda a venire”, e cominciasse a percuotere i servi e le serve, a mangiare, a bere e a ubriacarsi, il padrone di quel servo arriverà un giorno in cui non se l’aspetta e a un’ora che non sa, lo punirà severamente e gli infliggerà la sorte che meritano gli infedeli. Il servo che, conoscendo la volontà del padrone, non avrà disposto o agito secondo la sua volontà, riceverà molte percosse; quello invece che, non conoscendola, avrà fatto cose meritevoli di percosse, ne riceverà poche. A chiunque fu dato molto, molto sarà chiesto; a chi fu affidato molto, sarà richiesto molto di più».<br>
Chi ha conosciuto il Vangelo sarà giudicato secondo il Vangelo con retto giudizio. Chi invece non ha conosciuto il Vangelo, sarà giudicato secondo le regole della sua coscienza. Nessuno potrà giustificarsi dinanzi al Signore per il male da lui operato. Ciò che è male per noi – e ognuno sa ciò che è male per sè – è male anche per gli altri e non va fatto. Ciò che è bene per noi, è bene anche per gli altri è va fatto. Una coscienza non illuminata dal Vangelo non per sua colpa, sarà giudicata tenendo conto della non illuminazione. Chi invece è stato illuminato dal Vangelo, sarà giudicato secondo il Vangelo. Dal giudizio dipenderà la nostra eternità. Sarà di gioia eterna, se saremo stati trovati giusti. Di ignominia e di infamia eterna, se saremo stati trovati ingiusti, empi, immorali. Siamo stati avvisati. Paradiso e inferno sono nelle nostre mani. / Madre di Dio, Angeli, Santi, fate che i cristiani tornino alle sorgente della loro fede.
</p>

<p>
Sono venuto a gettare fuoco sulla terra<br>
GIOVEDÌ 22 OTTOBRE (Lc 12,49-53)<br>
Il fuoco non è quello di Elia, invocato per incendiare il sacrificio e così attestare che solo il Dio di Abramo, Isacco e Giacobbe è il vero Dio: “Al momento dell’offerta del sacrificio si avvicinò il profeta Elia e disse: «Signore, Dio di Abramo, di Isacco e d’Israele, oggi si sappia che tu sei Dio in Israele e che io sono tuo servo e che ho fatto tutte queste cose sulla tua parola. Rispondimi, Signore, rispondimi, e questo popolo sappia che tu, o Signore, sei Dio e che converti il loro cuore!». Cadde il fuoco del Signore e consumò l’olocausto, la legna, le pietre e la cenere, prosciugando l’acqua del canaletto. A tal vista, tutto il popolo cadde con la faccia a terra e disse: «Il Signore è Dio! Il Signore è Dio!»” (Cfr. 1Re 18,1-38). Non è questa la via perché Gesù manifesti la sua verità. Lui è il Profeta promesso e mandato dal Signore. Un altro fuoco scenderà per confermare il mondo e i suoi discepoli nel loro essere dal Padre.<br>
Neanche è il fuoco che scende dal cielo e consuma quanti sono suoi avversari: “Allora il re gli mandò un comandante di cinquanta con i suoi cinquanta uomini. Questi salì da lui, che era seduto sulla cima del monte, e gli disse: «Uomo di Dio, il re ha detto: “Scendi!”». Elia rispose al comandante dei cinquanta uomini: «Se sono uomo di Dio, scenda un fuoco dal cielo e divori te e i tuoi cinquanta». Scese un fuoco dal cielo e divorò quello con i suoi cinquanta. Il re mandò da lui ancora un altro comandante di cinquanta con i suoi cinquanta uomini. Questi gli disse: «Uomo di Dio, ha detto il re: “Scendi subito”». Elia rispose loro: «Se sono uomo di Dio, scenda un fuoco dal cielo e divori te e i tuoi cinquanta». Scese il fuoco di Dio dal cielo e divorò lui e i suoi cinquanta. Il re mandò ancora un terzo comandante di cinquanta con i suoi cinquanta uomini. Questo terzo comandante di cinquanta salì e, giunto, cadde in ginocchio davanti a Elia e lo supplicò: «Uomo di Dio, sia preziosa ai tuoi occhi la mia vita e la vita di questi tuoi cinquanta servi. Ecco, è sceso un fuoco dal cielo e ha divorato i due primi comandanti di cinquanta con i loro uomini. Ora la mia vita sia preziosa ai tuoi occhi»” (Cfr. 2Re 1,1-18). Non c’è bisogno di alcun fuoco. Ognuno sarà consumato, arso, bruciato per l’eternità dal suo peccato. Gesù è custodito dal Padre sempre. <br>
I discepoli avrebbero voluto attestare la verità di Gesù come è stato per Elia: “Mentre stavano compiendosi i giorni in cui sarebbe stato elevato in alto, egli prese la ferma decisione di mettersi in cammino verso Gerusalemme e mandò messaggeri davanti a sé. Questi si incamminarono ed entrarono in un villaggio di Samaritani per preparargli l’ingresso. Ma essi non vollero riceverlo, perché era chiaramente in cammino verso Gerusalemme. Quando videro ciò, i discepoli Giacomo e Giovanni dissero: «Signore, vuoi che diciamo che scenda un fuoco dal cielo e li consumi?». Si voltò e li rimproverò. E si misero in cammino verso un altro villaggio” (Lc 9,51-56). Gesù non è Elia. La sua missione è differente. Lui manifesterà la sua verità lasciandosi catturare e crocifiggere. <br>
In quel tempo, Gesù disse ai suoi discepoli: «Sono venuto a gettare fuoco sulla terra, e quanto vorrei che fosse già acceso! Ho un battesimo nel quale sarò battezzato, e come sono angosciato finché non sia compiuto! Pensate che io sia venuto a portare pace sulla terra? No, io vi dico, ma divisione. D’ora innanzi, se in una famiglia vi sono cinque persone, saranno divisi tre contro due e due contro tre; si divideranno padre contro figlio e figlio contro padre, madre contro figlia e figlia contro madre, suocera contro nuora e nuora contro suocera».<br>
Ecco il fuoco di Gesù: lo Spirito Santo. Egli dovrà sgorgare dal fuoco eterno, divino, umano che è nel suo cuore trafitto per amore: “Mentre stava compiendosi il giorno della Pentecoste, si trovavano tutti insieme nello stesso luogo. Venne all’improvviso dal cielo un fragore, quasi un vento che si abbatte impetuoso, e riempì tutta la casa dove stavano. Apparvero loro lingue come di fuoco, che si dividevano, e si posarono su ciascuno di loro, e tutti furono colmati di Spirito Santo e cominciarono a parlare in altre lingue, nel modo in cui lo Spirito dava loro il potere di esprimersi” (At 2,1-4). Il fuoco eterno di amore che è il Padre è tutto nel cuore di Cristo. Dal cuore di Cristo sempre dovrà sgorgare il fuoco eterno dello Spirito Santo. Cuore di Cristo e anche del cristiano. / Madre di Dio, Angeli, Santi, fate che il cristiano sia fuoco di verità dello Spirito Santo.
</p>

<p>
Perché non giudicate voi stessi ciò che è giusto?<br>
VENERDÌ 23 OTTOBRE (Lc 12,54-59)<br>
Per giudicare da noi stessi ciò che è giusto è necessario avere il cuore colmo di sapienza soprannaturale. Quando si cade nell’idolatria, da essa sempre si precipita nell’immoralità. Un cuore immorale è sempre chiuso alla sapienza e alla verità. Vedrà ogni cosa dalla stoltezza, dall’insipienza, dalla falsità, dalla menzogna. La Parola del Signore ci rivela che il cuore impuro, immondo, idolatra giunge fino a soffocare la verità nell’ingiustizia. Ecco cosa insegna il Libro della Sapienza: “Inoltre non fu loro sufficiente errare nella conoscenza di Dio, ma, vivendo nella grande guerra dell’ignoranza, a mali tanto grandi danno il nome di pace. Celebrando riti di iniziazione infanticidi o misteri occulti o banchetti orgiastici secondo strane usanze, non conservano puri né la vita né il matrimonio, ma uno uccide l’altro a tradimento o l’affligge con l’adulterio. Tutto vi è mescolato: sangue e omicidio, furto e inganno, corruzione, slealtà, tumulto, spergiuro, sconcerto dei buoni, dimenticanza dei favori, corruzione di anime, perversione sessuale, disordini nei matrimoni, adulterio e impudicizia. L’adorazione di idoli innominabili è principio, causa e culmine di ogni male. Infatti coloro che sono idolatri vanno fuori di sé nelle orge o profetizzano cose false o vivono da iniqui o spergiurano con facilità” (Sap 14,22-28). Chi vuole giudicare secondo giustizia, verità, retto giudizio, deve abbandonare idolatria e immoralità ed entrare nella verità della rivelazione, prestando ogni obbedienza alla Legge del Signore. Tutto è dalla Legge, nella Legge. <br>
Lo Spirito Santo conferma questa verità antica attraverso la voce dell’Apostolo Paolo: “Infatti l’ira di Dio si rivela dal cielo contro ogni empietà e ogni ingiustizia di uomini che soffocano la verità nell’ingiustizia, poiché ciò che di Dio si può conoscere è loro manifesto; Dio stesso lo ha manifestato a loro. Infatti le sue perfezioni invisibili, ossia la sua eterna potenza e divinità, vengono contemplate e comprese dalla creazione del mondo attraverso le opere da lui compiute. Essi dunque non hanno alcun motivo di scusa perché, pur avendo conosciuto Dio, non lo hanno glorificato né ringraziato come Dio, ma si sono perduti nei loro vani ragionamenti e la loro mente ottusa si è ottenebrata. Mentre si dichiaravano sapienti, sono diventati stolti e hanno scambiato la gloria del Dio incorruttibile con un’immagine e una figura di uomo corruttibile, di uccelli, di quadrupedi e di rettili. Perciò Dio li ha abbandonati all’impurità secondo i desideri del loro cuore, tanto da disonorare fra loro i propri corpi, perché hanno scambiato la verità di Dio con la menzogna e hanno adorato e servito le creature anziché il Creatore, che è benedetto nei secoli. Amen” (Rm 1,18-25). Quando si soffoca la verità nell’ingiustizia, diviene impossibile giudicare con retto e giusto giudizio. Manchiamo della verità oggettiva. Dalla verità soggettiva anche il giudizio è soggettivo. Un giudizio soggettivo ha il suoi principi di discernimento nel cuore falso dell’uomo. Falsità dalla falsità.<br>
In quel tempo, Gesù diceva alle folle: «Quando vedete una nuvola salire da ponente, subito dite: “Arriva la pioggia”, e così accade. E quando soffia lo scirocco, dite: “Farà caldo”, e così accade. Ipocriti! Sapete valutare l’aspetto della terra e del cielo; come mai questo tempo non sapete valutarlo? E perché non giudicate voi stessi ciò che è giusto? Quando vai con il tuo avversario davanti al magistrato, lungo la strada cerca di trovare un accordo con lui, per evitare che ti trascini davanti al giudice e il giudice ti consegni all’esattore dei debiti e costui ti getti in prigione. Io ti dico: non uscirai di là finché non avrai pagato fino all’ultimo spicciolo».<br>
L’incapacità di vedere il bene, il giusto, che è buono e merita lode, non è di natura, ma di peccato. Perché un telescopio spaziale possa leggere in modo perfetto, senza alcun errore, quanto vi è nella mappa del cielo sconfinato e lontano, si cercano luoghi dove l’aria è purissima. Basta anche un po’ di polvere sulla lente esterna e la lettura potrebbe risultare falsata. La stessa legge vale per gli occhi sia del corpo che dello Spirito. Se noi inquiniamo gli occhi interni ed esterni di peccato, idolatria, ogni nefandezza, abominio e immoralità, essi divengono incapaci di leggere e di discernere. Non è però per incapacità di natura, ma di peccato. Se oggi l’uomo è incapace di vedere il bene e tutto il male pensa che sia bene, questa visione distorta è solo per il peccato. Si tolga il peccato e si ritornerà a vedere secondo verità. / Madre di Dio, Angeli, Santi, fate che viviamo senza peccato. Vedremo dalla verità.
</p>

<p>
Padrone, lascialo ancora quest’anno<br>
SABATO 24 OTTOBRE (Lc 13,1-9)<br>
Il popolo di Dio è divenuto albero infruttuoso. Non produce più il bene, ma solo il male. La sua condizione spirituale è miserevole. Spetta al profeta del Dio vivente manifestare la triste realtà nella quale il popolo vive, rivelando che le origini di ogni calamità che lo avvolge è nella dimenticanza della legge del Signore. Ma spetta ai sacerdoti alzare la loro voce per chiedere al Signore il perdono, nella conversione e nel grande pentimento: “Suonate il corno in Sion e date l’allarme sul mio santo monte! Tremino tutti gli abitanti della regione perché viene il giorno del Signore, perché è vicino, giorno di tenebra e di oscurità, giorno di nube e di caligine. Come l’aurora, un popolo grande e forte si spande sui monti: come questo non ce n’è stato mai e non ce ne sarà dopo, per gli anni futuri, di età in età. Davanti a lui un fuoco divora e dietro a lui brucia una fiamma. Come il giardino dell’Eden è la terra davanti a lui e dietro a lui è un deserto desolato, niente si salva davanti a lui. Il suo aspetto è quello di cavalli, anzi come destrieri che corrono; come fragore di carri che balzano sulla cima dei monti, come crepitìo di fiamma avvampante che brucia la stoppia, come un popolo forte schierato a battaglia. Davanti a lui tremano i popoli, tutti i volti impallidiscono. Corrono come prodi, come guerrieri che scalano le mura; ognuno procede per la propria strada, e non perde la sua direzione. Nessuno intralcia l’altro, ognuno va per la propria via. Si gettano fra i dardi, ma non rompono le file. Piombano sulla città, si precipitano sulle mura, salgono sulle case, entrano dalle finestre come ladri”.<br>
“Davanti a lui la terra trema, il cielo si scuote, il sole, la luna si oscurano e le stelle cessano di brillare. Il Signore fa udire la sua voce dinanzi alla sua schiera: molto grande è il suo esercito, potente nell’eseguire i suoi ordini! Grande è il giorno del Signore, davvero terribile: chi potrà sostenerlo? «Or dunque – oracolo del Signore –, ritornate a me con tutto il cuore, con digiuni, con pianti e lamenti. Laceratevi il cuore e non le vesti, ritornate al Signore, vostro Dio, perché egli è misericordioso e pietoso, lento all’ira, di grande amore, pronto a ravvedersi riguardo al male». Chi sa che non cambi e si ravveda e lasci dietro a sé una benedizione? Offerta e libagione per il Signore, vostro Dio. Suonate il corno in Sion, proclamate un solenne digiuno, convocate una riunione sacra. Radunate il popolo, indite un’assemblea solenne, chiamate i vecchi, riunite i fanciulli, i bambini lattanti; esca lo sposo dalla sua camera e la sposa dal suo talamo. Tra il vestibolo e l’altare piangano i sacerdoti, ministri del Signore, e dicano: «Perdona, Signore, al tuo popolo e non esporre la tua eredità al ludibrio e alla derisione delle genti». Perché si dovrebbe dire fra i popoli: «Dov’è il loro Dio?». Il Signore si mostra geloso per la sua terra e si muove a compassione del suo popolo” (Gl 2,1-18). La preghiera da sola non basta. Occorre che il popolo venga illuminato, ammaestrato. Ad esso va insegnata nuovamente la Legge. Esso va istruito sulle verità della sua fede e sugli obblighi da essa derivanti. <br>
In quel tempo, si presentarono alcuni a riferire a Gesù il fatto di quei Galilei, il cui sangue Pilato aveva fatto scorrere insieme a quello dei loro sacrifici. Prendendo la parola, Gesù disse loro: «Credete che quei Galilei fossero più peccatori di tutti i Galilei, per aver subìto tale sorte? No, io vi dico, ma se non vi convertite, perirete tutti allo stesso modo. O quelle diciotto persone, sulle quali crollò la torre di Sìloe e le uccise, credete che fossero più colpevoli di tutti gli abitanti di Gerusalemme? No, io vi dico, ma se non vi convertite, perirete tutti allo stesso modo». Diceva anche questa parabola: «Un tale aveva piantato un albero di fichi nella sua vigna e venne a cercarvi frutti, ma non ne trovò. Allora disse al vignaiolo: “Ecco, sono tre anni che vengo a cercare frutti su quest’albero, ma non ne trovo. Taglialo dunque! Perché deve sfruttare il terreno?”. Ma quello gli rispose: “Padrone, lascialo ancora quest’anno, finché gli avrò zappato attorno e avrò messo il concime. Vedremo se porterà frutti per l’avvenire; se no, lo taglierai”».<br>
Il Sacerdote, essendo il ministro della grazia e della verità, della Parola e del dono della vita eterna, mentre intercede insegna e mentre insegna intercede. Sono due azioni essenziali del suo ministero. È lui che, mentre illumina il popolo con la luce del suo Dio, deve chiedere la conversione e il perdono dei peccati, invitando al pentimento. / Madre di Dio, Angeli, Santi, date alla Chiesa presbiteri secondo il cuore di Cristo Gesù.
</p>

<p>
Maestro, nella Legge, qual è il grande comandamento?<br>
DOMENICA 25 OTTOBRE (Mt 22,34-40)<br>
Nella Rivelazione, amare significa obbedire. Obbedire è mettere in pratica tutte le Leggi e le Prescrizioni del Signore. Leggiamo la riposta data da Gesù in tutto il suo contesto: "Questi sono i comandi, le leggi e le norme che il Signore, vostro Dio, ha ordinato di insegnarvi, perché li mettiate in pratica nella terra in cui state per entrare per prenderne possesso; perché tu tema il Signore, tuo Dio, osservando per tutti i giorni della tua vita, tu, il tuo figlio e il figlio del tuo figlio, tutte le sue leggi e tutti i suoi comandi che io ti do e così si prolunghino i tuoi giorni. Ascolta, o Israele, e bada di metterli in pratica, perché tu sia felice e diventiate molto numerosi nella terra dove scorrono latte e miele, come il Signore, Dio dei tuoi padri, ti ha detto. Ascolta, Israele: il Signore è il nostro Dio, unico è il Signore. Tu amerai il Signore, tuo Dio, con tutto il cuore, con tutta l'anima e con tutte le forze. Questi precetti che oggi ti do, ti stiano fissi nel cuore. Li ripeterai ai tuoi figli, ne parlerai quando ti troverai in casa tua, quando camminerai per via, quando ti coricherai e quando ti alzerai. Te li legherai alla mano come un segno, ti saranno come un pendaglio tra gli occhi e li scriverai sugli stipiti della tua casa e sulle tue porte. Quando il Signore, tuo Dio, ti avrà fatto entrare nella terra che ai tuoi padri Abramo, Isacco e Giacobbe aveva giurato di darti, con città grandi e belle che tu non hai edificato, case piene di ogni bene che tu non hai riempito, cisterne scavate ma non da te, vigne e oliveti che tu non hai piantato, quando avrai mangiato e ti sarai saziato, guàrdati dal dimenticare il Signore, che ti ha fatto uscire dalla terra d'Egitto, dalla condizione servile. Temerai il Signore, tuo Dio, lo servirai e giurerai per il suo nome. Non seguirete altri dèi, divinità dei popoli che vi staranno attorno, perché il Signore, tuo Dio, che sta in mezzo a te, è un Dio geloso; altrimenti l'ira del Signore, tuo Dio, si accenderà contro di te e ti farà scomparire dalla faccia della terra. Non tenterete il Signore, vostro Dio, come lo tentaste a Massa. <br>
Osserverete diligentemente i comandi del Signore, vostro Dio, le istruzioni e le leggi che ti ha date. Farai ciò che è giusto e buono agli occhi del Signore, perché tu sia felice ed entri in possesso della buona terra che il Signore giurò ai tuoi padri di darti, dopo che egli avrà scacciato tutti i tuoi nemici davanti a te, come il Signore ha promesso. Quando in avvenire tuo figlio ti domanderà: "Che cosa significano queste istruzioni, queste leggi e queste norme che il Signore, nostro Dio, vi ha dato?", tu risponderai a tuo figlio: "Eravamo schiavi del faraone in Egitto e il Signore ci fece uscire dall'Egitto con mano potente. Il Signore operò sotto i nostri occhi segni e prodigi grandi e terribili contro l'Egitto, contro il faraone e contro tutta la sua casa. Ci fece uscire di là per condurci nella terra che aveva giurato ai nostri padri di darci. Allora il Signore ci ordinò di mettere in pratica tutte queste leggi, temendo il Signore, nostro Dio, così da essere sempre felici ed essere conservati in vita, come appunto siamo oggi. La giustizia consisterà per noi nel mettere in pratica tutti questi comandi, davanti al Signore, nostro Dio, come ci ha ordinato" (Dt 6,1-25). La stessa regola vale anche per il secondo comandamento della carità. Amare è obbedire. Obbedire è osservare. Cosa? Tutta la Legge del Signore. Chi non osserva i Comandamenti non ama, mai potrà amare.<br>
In quel tempo, i farisei, avendo udito che Gesù aveva chiuso la bocca ai sadducei, si riunirono insieme e uno di loro, un dottore della Legge, lo interrogò per metterlo alla prova: «Maestro, nella Legge, qual è il grande comandamento?». Gli rispose: «“Amerai il Signore tuo Dio con tutto il tuo cuore, con tutta la tua anima e con tutta la tua mente”. Questo è il grande e primo comandamento. Il secondo poi è simile a quello: “Amerai il tuo prossimo come te stesso”. Da questi due comandamenti dipendono tutta la Legge e i Profeti».<br>
Quando il cristiano ama? Quando osserva tutta la Legge a lui data da Gesù Signore, iniziando dal Discorso della Montagna e finendo all’ultima Parola data da Cristo Gesù prima della sua gloriosa ascensione. Ancora: il cristiano ama, se obbedisce alla Parola secondo tutta la verità dello Spirito Santo, verso la quale è condotto. Poiché oggi si dice che il Vangelo non ha valore di legge, il cristiano viene condannato al non amore. Seguire il proprio istinto non è amore. Vivere d’immoralità non è amare. / Madre di Dio, Angeli, Santi, fate che il cristiano si convinca che ama chi obbedisce. 
</p>

<p>
Donna, sei liberata dalla tua malattia<br>
LUNEDÌ 26 OTTOBRE (Lc 13,10-17)<br>
Il Padre ama dalla Sapienza eterna dello Spirito Santo. È verità rivelata dal Libro del Siracide. Tutto opera per mezzo della Sapienza. Tutto il suo amore è reso vero, perfetto, santo dalla Sapienza: “La sapienza fa il proprio elogio, in mezzo al suo popolo proclama la sua gloria. Nell’assemblea dell’Altissimo apre la bocca, dinanzi alle sue schiere proclama la sua gloria: «Io sono uscita dalla bocca dell’Altissimo e come nube ho ricoperto la terra. Io ho posto la mia dimora lassù, il mio trono era su una colonna di nubi. Ho percorso da sola il giro del cielo, ho passeggiato nelle profondità degli abissi. Sulle onde del mare e su tutta la terra, su ogni popolo e nazione ho preso dominio. Fra tutti questi ho cercato un luogo di riposo, qualcuno nel cui territorio potessi risiedere. Allora il creatore dell’universo mi diede un ordine, colui che mi ha creato mi fece piantare la tenda e mi disse: “Fissa la tenda in Giacobbe e prendi eredità in Israele”. Prima dei secoli, fin dal principio, egli mi ha creato, per tutta l’eternità non verrò meno. Nella tenda santa davanti a lui ho officiato e così mi sono stabilita in Sion. Nella città che egli ama mi ha fatto abitare e in Gerusalemme è il mio potere. Ho posto le radici in mezzo a un popolo glorioso, nella porzione del Signore è la mia eredità.<br>
Sono cresciuta come un cedro sul Libano, come un cipresso sui monti dell’Ermon. Sono cresciuta come una palma in Engàddi e come le piante di rose in Gerico, come un ulivo maestoso nella pianura e come un platano mi sono elevata. Come cinnamòmo e balsamo di aromi, come mirra scelta ho sparso profumo, come gàlbano, ònice e storace, come nuvola d’incenso nella tenda. Come un terebinto io ho esteso i miei rami e i miei rami sono piacevoli e belli. Io come vite ho prodotto splendidi germogli e i miei fiori danno frutti di gloria e ricchezza. Io sono la madre del bell’amore e del timore, della conoscenza e della santa speranza; eterna, sono donata a tutti i miei figli, a coloro che sono scelti da lui. Avvicinatevi a me, voi che mi desiderate, e saziatevi dei miei frutti, perché il ricordo di me è più dolce del miele, il possedermi vale più del favo di miele. Quanti si nutrono di me avranno ancora fame e quanti bevono di me avranno ancora sete. Chi mi obbedisce non si vergognerà, chi compie le mie opere non peccherà»” (Sir 24,1-22). Anche Cristo Gesù tutto opera e compie con la Sapienza dello Spirito Santo che governa tutto il suo cuore. È questa la grande differenza tra Lui e i capi del suo popolo. Gesù è guidato dallo Spirito Santo e ama dallo Spirito Santo. I capi del suo popolo “amano” dalla carne, dal peccato, neanche amano dalla lettera della Legge. “Amano” da una Legge trasformata a menzogna, priva di ogni verità. <br>
In quel tempo, Gesù stava insegnando in una sinagoga in giorno di sabato. C’era là una donna che uno spirito teneva inferma da diciotto anni; era curva e non riusciva in alcun modo a stare diritta. Gesù la vide, la chiamò a sé e le disse: «Donna, sei liberata dalla tua malattia». Impose le mani su di lei e subito quella si raddrizzò e glorificava Dio. Ma il capo della sinagoga, sdegnato perché Gesù aveva operato quella guarigione di sabato, prese la parola e disse alla folla: «Ci sono sei giorni in cui si deve lavorare; in quelli dunque venite a farvi guarire e non in giorno di sabato». Il Signore gli replicò: «Ipocriti, non è forse vero che, di sabato, ciascuno di voi slega il suo bue o l’asino dalla mangiatoia, per condurlo ad abbeverarsi? E questa figlia di Abramo, che Satana ha tenuto prigioniera per ben diciotto anni, non doveva essere liberata da questo legame nel giorno di sabato?». Quando egli diceva queste cose, tutti i suoi avversari si vergognavano, mentre la folla intera esultava per tutte le meraviglie da lui compiute.<br>
Oggi è per noi la stessa cosa. Nell’“amore” abbiamo superato di gran lunga i capi del popolo del tempo di Gesù. Essi amavano dalla carne e dal peccato, noi abbiamo elevato il peccato, la trasgressione, la disobbedienza, la falsità, la menzogna a legge divina di amare. Allora non si poteva intervenire per liberare una persona dalla malattia. Oggi la persona si libera dalla malattia con la morte, giustificata in nome della dignità dell’uomo. Ecco i frutti del peccato elevato a legge universale. Oggi non c’è nefandezza, non c’è abominio che non potrà essere innalzato a regola di vita. Significa che stiamo profondando negli abissi della nostra disumanità. Stiamo creando una umanità che è la negazione di tutta la sapienza e l’intelligenza dello Spirito Santo. / Madre di Dio, Angeli, Santi, fate che il cristiano si rivesta della sapienza dello Spirito. 
</p>

<p>
È simile a un granello di senape<br>
MARTEDÌ 27 OTTOBRE (Lc 13,18-21)<br>
Osserviamo l’agire del nostro Dio. Ha iniziato la storia dell’umanità sulla terra creando un solo uomo e una sola donna. Da essi è sorta tutta l’umanità. Non in un giorno, ma in molti anni. Ha iniziato la storia della salvezza e della redenzione con un solo uomo: Abramo. Il Signore diede ad Abramo un solo figlio. Con Giacobbe, al tempo della discesa in Egitto, erano già un piccolo numero di settanta persone. Il Salmo dice che su questo piccolo numero vi era l’occhio vigile del Signore: “Rendete grazie al Signore e invocate il suo nome, proclamate fra i popoli le sue opere. A lui cantate, a lui inneggiate, meditate tutte le sue meraviglie. Gloriatevi del suo santo nome: gioisca il cuore di chi cerca il Signore. Cercate il Signore e la sua potenza, ricercate sempre il suo volto. Ricordate le meraviglie che ha compiuto, i suoi prodigi e i giudizi della sua bocca, voi, stirpe di Abramo, suo servo, figli di Giacobbe, suo eletto. È lui il Signore, nostro Dio: su tutta la terra i suoi giudizi. Si è sempre ricordato della sua alleanza, parola data per mille generazioni, dell’alleanza stabilita con Abramo e del suo giuramento a Isacco. L’ha stabilita per Giacobbe come decreto, per Israele come alleanza eterna, quando disse: «Ti darò il paese di Canaan come parte della vostra eredità». Quando erano in piccolo numero, pochi e stranieri in quel luogo, e se ne andavano di nazione in nazione, da un regno a un altro popolo, non permise che alcuno li opprimesse e castigò i re per causa loro: «Non toccate i miei consacrati, non fate alcun male ai miei profeti»” (Sal 105 (104) 1-15). Quando il popolo uscirà dall’Egitto, liberato con la mano potente e il braccio teso del suo Signore, erano circa seicentotremilacinquecentocinquanta. Il Signore mai inizia con la moltitudine. <br>
Qual è il segreto perché dall’uno si passi alla moltitudine? La perseveranza nel comandamento ricevuto. L’obbedienza ad ogni consegna data e accolta. È vero: “Al Signore bastano tre pecorelle, fedeli e perseveranti, per compiere la sua opera”. Se però le pecorelle diventano infedeli, neanche potranno più perseverare e l’opera di Dio non si compie. Quando invece si persevera giorno dopo giorno, settimana dopo settimana, mese dopo mese e anno dopo anno, allora l’opera di Dio si espanderà in tutto il mondo. Fedeltà alla missione ricevuta e perseveranza sempre produrranno buoni frutti. Se però si cade nell’infedeltà, non si rispetta la missione, non si obbedisce alle modalità indicate dal nostro Dio e Signore, non ci si lascia governare dallo Spirito Santo, non solo non produciamo noi frutti, siamo noi stessi sradicati dal campo di Dio. Anche Gesù comincia con un piccolo numero: “Non temere, piccolo gregge, perché al Padre vostro è piaciuto dare a voi il Regno” (Lc 12,32). Se il piccolo numero vuole divenire moltitudine, popolo, nazione, deve rimanere fedele e perseverare sino alla fine. È legge eterna. Chi cade dalla fedeltà, cadrà anche dalla perseveranza.<br>
In quel tempo, diceva Gesù: «A che cosa è simile il regno di Dio, e a che cosa lo posso paragonare? È simile a un granello di senape, che un uomo prese e gettò nel suo giardino; crebbe, divenne un albero e gli uccelli del cielo vennero a fare il nido fra i suoi rami». E disse ancora: «A che cosa posso paragonare il regno di Dio? È simile al lievito, che una donna prese e mescolò in tre misure di farina, finché non fu tutta lievitata».<br>
Ogni discepolo di Gesù è granello di senape e lievito. Per lui il Signore vuole fermentare di verità, giustizia, santità, luce, grazia, vita eterna il mondo. Per fare questo deve sciogliersi nella pasta. Deve essere come il chicco di grano che, caduto in terra, muore per produrre molto frutto. La stessa regola è per il sale e per la luce. Solo morendo a se stessi potranno produrre frutti di vita eterna. La morte deve essere quotidiana e ininterrotta, sempre però nella fedeltà alla missione ricevuta, secondo le modalità stabilite dallo Spirito Santo. Se oggi il corpo di Cristo Gesù è entrato in uno stato anoressico, non solo non cresce, in più deperisce, è segno che è venuta meno la fedeltà e la perseveranza sia alla missione che alle sue modalità di svolgimento. Se si vuole che il corpo di Cristo sia spiga piena e non spiga asciugata dal vento d’oriente, spiga vuota, senza vita, urge ritornare alla fedeltà e alla perseveranza. Ogni cristiano è chiamato a vivere una sua personale fedeltà e anche perseveranza. / Madre di Dio, Angeli, Santi, fateci umili, fedeli, perseveranti per tutti i nostri giorni. 
</p>

<p>
Chiamò a sé i suoi discepoli e ne scelse dodici<br>
MERCOLEDÌ 28 OTTOBRE (Lc 6,12-19)<br>
La missione di Gesù è universale. Già nell’Antico Testamento essa era annunziata dalle Scritture profetiche: “Ecco il mio servo che io sostengo, il mio eletto di cui mi compiaccio. Ho posto il mio spirito su di lui; egli porterà il diritto alle nazioni. Non griderà né alzerà il tono, non farà udire in piazza la sua voce, non spezzerà una canna incrinata, non spegnerà uno stoppino dalla fiamma smorta; proclamerà il diritto con verità. Non verrà meno e non si abbatterà, finché non avrà stabilito il diritto sulla terra, e le isole attendono il suo insegnamento. Non verrà meno e non si abbatterà, finché non avrà stabilito il diritto sulla terra, e le isole attendono il suo insegnamento. «Io, il Signore, ti ho chiamato per la giustizia e ti ho preso per mano; ti ho formato e ti ho stabilito come alleanza del popolo e luce delle nazioni, perché tu apra gli occhi ai ciechi e faccia uscire dal carcere i prigionieri, dalla reclusione coloro che abitano nelle tenebre. Io sono il Signore: questo è il mio nome; non cederò la mia gloria ad altri, né il mio onore agli idoli. I primi fatti, ecco, sono avvenuti e i nuovi io preannuncio; prima che spuntino, ve li faccio sentire»” (Cfr. Is 42,1-10). È verità immortale, eterna, immodificabile: Gesù è la luce che deve illuminare le nazioni di ogni conoscenza del mistero del Padre. Dal mistero del Padre è la conoscenza di ogni altro mistero.<br>
Nessuno potrà mai privare Cristo Gesù di questa missione. Sarebbe più facile prosciugare gli oceani che togliere a Gesù la sua verità. Quando Gesù perde la sua verità, tutto l’universo perde la sua verità: “Ascoltatemi, o isole, udite attentamente, nazioni lontane; il Signore dal seno materno mi ha chiamato, fino dal grembo di mia madre ha pronunciato il mio nome. Ha reso la mia bocca come spada affilata, mi ha nascosto all’ombra della sua mano, mi ha reso freccia appuntita, mi ha riposto nella sua faretra. Mi ha detto: «Mio servo tu sei, Israele, sul quale manifesterò la mia gloria». Ora ha parlato il Signore, che mi ha plasmato suo servo dal seno materno per ricondurre a lui Giacobbe e a lui riunire Israele – poiché ero stato onorato dal Signore e Dio era stato la mia forza – e ha detto: «È troppo poco che tu sia mio servo per restaurare le tribù di Giacobbe e ricondurre i superstiti d’Israele. Io ti renderò luce delle nazioni, perché porti la mia salvezza fino all’estremità della terra». Così dice il Signore: «Al tempo della benevolenza ti ho risposto, nel giorno della salvezza ti ho aiutato. Ti ho formato e ti ho stabilito come alleanza del popolo, per far risorgere la terra, per farti rioccupare l’eredità devastata” (Cfr. Is 49,1-9). Gesù è guidato dalla Sapienza divina dello Spirito Santo e sa come la sua missione dovrà essere portata a compimento. Dopo la sua gloriosa ascensione al cielo dovrà essere il suo corpo, guidato dai suoi Apostoli, a vivere la sua missione fino all’avvento dei cieli nuovi e della terra nuova. <br>
In quei giorni, Gesù se ne andò sul monte a pregare e passò tutta la notte pregando Dio. Quando fu giorno, chiamò a sé i suoi discepoli e ne scelse dodici, ai quali diede anche il nome di apostoli: Simone, al quale diede anche il nome di Pietro; Andrea, suo fratello; Giacomo, Giovanni, Filippo, Bartolomeo, Matteo, Tommaso; Giacomo, figlio di Alfeo; Simone, detto Zelota; Giuda, figlio di Giacomo; e Giuda Iscariota, che divenne il traditore. Disceso con loro, si fermò in un luogo pianeggiante. C’era gran folla di suoi discepoli e gran moltitudine di gente da tutta la Giudea, da Gerusalemme e dal litorale di Tiro e di Sidòne, che erano venuti per ascoltarlo ed essere guariti dalle loro malattie; anche quelli che erano tormentati da spiriti impuri venivano guariti. Tutta la folla cercava di toccarlo, perché da lui usciva una forza che guariva tutti.<br>
La missione è di Cristo. È Lui il missionario del Padre. Gli Apostoli devono conoscere tutto di Cristo, ogni più piccolo dettaglio o particolare del suo mistero. Per questo dovranno camminare con Lui, ascoltare Lui, vedere Lui, contemplare Lui. Domani, nello Spirito Santo, dovranno annunziare Lui e per questo occorre una piena conoscenza. Gesù darà loro lo Spirito Santo, il suo Santo Spirito, e Questi ricorderà, secondo verità sempre pura e aggiornata, il mistero di Cristo Gesù. Quando gli Apostoli si distaccheranno dall’annunzio del mistero di Cristo Signore, non c’è più missione. Potranno essere antropologi, psicologi, teologi, filosofi, ma non Apostoli di Gesù. / Madre di Dio, Angeli, Santi, fate che il mistero di Cristo sia dato in pienezza di verità. 
</p>

<p>
Ecco, la vostra casa è abbandonata a voi!<br>
GIOVEDÌ 29 OTTOBRE (Lc 13,31-35)<br>
Quanto Gesù dice ai farisei, già il Padre suo lo aveva detto a Salomone, dopo la consacrazione del tempio in Gerusalemme: “Quando Salomone ebbe terminato di costruire il tempio del Signore, la reggia e quanto aveva voluto attuare, il Signore apparve per la seconda volta a Salomone, come gli era apparso a Gàbaon. Il Signore gli disse: «Ho ascoltato la tua preghiera e la tua supplica che mi hai rivolto; ho consacrato questa casa, che tu hai costruito per porre in essa il mio nome per sempre. I miei occhi e il mio cuore saranno là tutti i giorni. Quanto a te, se camminerai davanti a me come camminò Davide, tuo padre, con cuore integro e con rettitudine, facendo quanto ti ho comandato, e osserverai le mie leggi e le mie norme, io stabilirò il trono del tuo regno su Israele per sempre, come ho promesso a Davide, tuo padre, dicendo: “Non ti sarà tolto un discendente dal trono d’Israele”. Ma se voi e i vostri figli vi ritirerete dal seguirmi, se non osserverete i miei comandi e le mie leggi che io vi ho proposto, se andrete a servire altri dèi e a prostrarvi davanti ad essi, allora eliminerò Israele dalla terra che ho dato loro, rigetterò da me il tempio che ho consacrato al mio nome; Israele diventerà la favola e lo zimbello di tutti i popoli. Questo tempio sarà una rovina; chiunque vi passerà accanto resterà sbigottito, fischierà di scherno e si domanderà: “Perché il Signore ha agito così con questa terra e con questo tempio?”. Si risponderà: “Perché hanno abbandonato il Signore, loro Dio, che aveva fatto uscire i loro padri dalla terra d’Egitto, e si sono legati a dèi stranieri, prostrandosi davanti a loro e servendoli. Per questo il Signore ha fatto venire su di loro tutta questa sciagura”»” (1Re 9,1-9). Il popolo di Dio vive attingendo la vita perennemente in Dio. Quando si distacca da Dio, perde ogni vita. Si distacca da Dio, quando non ascolta più la voce del Signore.<br>
La profezia della distruzione di Gerusalemme e del suo tempio è ricorrente nel popolo del Signore. Ecco cosa insegna Tobi a Tobia: “Io so e credo che quanto Dio ha detto si compirà e avverrà e non cadrà una sola parola delle profezie. I nostri fratelli che abitano il paese d'Israele saranno tutti dispersi e deportati lontano dal loro bel paese e tutto il paese d'Israele sarà ridotto a un deserto. Anche Samaria e Gerusalemme diventeranno un deserto e il tempio di Dio sarà nell'afflizione e resterà bruciato fino ad un certo tempo” (Tb 14,4). Geremia non solo profetizza la catastrofe, ne è anche testimone: “Andate, dunque, nella mia dimora di Silo, dove avevo da principio posto il mio nome; considerate che cosa io ne ho fatto a causa della malvagità d’Israele, mio popolo. Ora, poiché avete compiuto tutte queste azioni – oracolo del Signore – e, quando vi ho parlato con premura e insistenza, non mi avete ascoltato e quando vi ho chiamato non mi avete risposto, io tratterò questo tempio sul quale è invocato il mio nome e in cui confidate, e questo luogo che ho concesso a voi e ai vostri padri, come ho trattato Silo. Vi scaccerò dalla mia presenza, come ho scacciato tutti i vostri fratelli, tutta la discendenza di Èfraim” (Ger 7,12-15). O conversione o distruzione. <br>
In quel momento si avvicinarono a Gesù alcuni farisei a dirgli: «Parti e vattene via di qui, perché Erode ti vuole uccidere». Egli rispose loro: «Andate a dire a quella volpe: “Ecco, io scaccio demòni e compio guarigioni oggi e domani; e il terzo giorno la mia opera è compiuta. Però è necessario che oggi, domani e il giorno seguente io prosegua nel cammino, perché non è possibile che un profeta muoia fuori di Gerusalemme”. Gerusalemme, Gerusalemme, tu che uccidi i profeti e lapidi quelli che sono stati mandati a te: quante volte ho voluto raccogliere i tuoi figli, come una chioccia i suoi pulcini sotto le ali, e voi non avete voluto! Ecco, la vostra casa è abbandonata a voi! Vi dico infatti che non mi vedrete, finché verrà il tempo in cui direte: “Benedetto colui che viene nel nome del Signore!”».<br>
Quando il Signore annunzia una profezia di distruzione e di catastrofe, l’annunzia perché il popolo posso convertirsi. Sa che la Parola di Dio infallibilmente si compie e che il popolo, se vuole, può convertirsi, ritornare al suo Dio. Il Signore ha dato al suo popolo circa quarant’anni di tempo per il suo ravvedimento. Esso ha perseverato nel non ascolto di Cristo. Non è entrato nella Nuova Alleanza giurata. Ha continuato nella caparbietà del suo cuore impenitente. La Parola di Dio si compie. È verità eterna. / Madre di Dio, Angeli, Santi, fate che il cristiano creda nella Parola di Gesù. 
</p>

<p>
E non potevano rispondere nulla a queste parole<br>
VENERDÌ 30 OTTOBRE (Lc 14,1-6)<br>
Dinanzi alla Sapienza divina, eterna, soprannaturale, universale, increata e anche dinanzi alla Sapienza partecipata all’umanità di Cristo Gesù, come purissimo dono dello Spirito Santo, nella quale Lui cresceva giorno dopo giorno, potrà mai essere un solo uomo che possa ergersi con una sapienza più grande? Pensarlo è stoltezza. Volerlo fare è superbia, arroganza, prepotenza diabolica. Solo Lucifero si è posto dinanzi a Dio, dichiarandosi dio. Ma sappiamo la fine che ha fatto. A Gesù possiamo noi applicare a ragione quanto il Libro della Sapienza rivela del nostro Dio: “E chi domanderà: «Che cosa hai fatto?», o chi si opporrà a una tua sentenza? Chi ti citerà in giudizio per aver fatto perire popoli che tu avevi creato? Chi si costituirà contro di te come difensore di uomini ingiusti? Non c’è Dio fuori di te, che abbia cura di tutte le cose, perché tu debba difenderti dall’accusa di giudice ingiusto. Né un re né un sovrano potrebbero affrontarti in difesa di quelli che hai punito. Tu, essendo giusto, governi tutto con giustizia. Consideri incompatibile con la tua potenza condannare chi non merita il castigo. La tua forza infatti è il principio della giustizia, e il fatto che sei padrone di tutti, ti rende indulgente con tutti”. <br>
“Mostri la tua forza quando non si crede nella pienezza del tuo potere, e rigetti l’insolenza di coloro che pur la conoscono. Padrone della forza, tu giudichi con mitezza e ci governi con molta indulgenza, perché, quando vuoi, tu eserciti il potere. Con tale modo di agire hai insegnato al tuo popolo che il giusto deve amare gli uomini, e hai dato ai tuoi figli la buona speranza che, dopo i peccati, tu concedi il pentimento. Se infatti i nemici dei tuoi figli, pur meritevoli di morte, tu hai punito con tanto riguardo e indulgenza, concedendo tempo e modo per allontanarsi dalla loro malvagità, con quanta maggiore attenzione hai giudicato i tuoi figli, con i cui padri concludesti, giurando, alleanze di così buone promesse! Mentre dunque correggi noi, tu colpisci i nostri nemici in tanti modi, perché nel giudicare riflettiamo sulla tua bontà e ci aspettiamo misericordia, quando siamo giudicati” (Sap 12,12-22). Possiamo affermare che ogni Parola di Gesù è un vero segno della Sapienza divina dalla quale Lui è mosso. Se sono grandi i suoi miracoli, molto più grande è il segno dato in ogni sua Parola. Un esercito di esperti sofisti, di giocolieri della parola, capaci all’istante di far vedere il bianco nero e nero il bianco, la falsità verità e la verità falsità, mai è riuscito a cogliere in fallo, neanche in una sola parola, Cristo Signore. Eppure le domande erano accuratamente studiate, elaborate, tutte a loro giudizio senza possibilità di risposta di salvezza, ma solo risposta di condanna. Veramente in Gesù lo Spirito del Signore agisce con ogni sapienza, conoscenza, intelligenza, luce divina. <br>
Un sabato Gesù si recò a casa di uno dei capi dei farisei per pranzare ed essi stavano a osservarlo. Ed ecco, davanti a lui vi era un uomo malato di idropisìa. Rivolgendosi ai dottori della Legge e ai farisei, Gesù disse: «È lecito o no guarire di sabato?». Ma essi tacquero. Egli lo prese per mano, lo guarì e lo congedò. Poi disse loro: «Chi di voi, se un figlio o un bue gli cade nel pozzo, non lo tirerà fuori subito in giorno di sabato?». E non potevano rispondere nulla a queste parole.<br>
L’argomentazione di Gesù è semplice: voi farisei, su quale principio di rivelazione, di Legge, di dottrina, di morale, stabilite che un bue, un asino, un qualsiasi altro animale, ma anche un figlio, possano essere soccorsi in giorno di sabato e un uomo ammalato non possa essere aiutato senza neanche muovere un dito, ma solo dicendo una parola? Dinanzi ad una tale domanda, messa sulla bocca di Gesù dallo Spirito Santo, non c’è risposta. Gesù non può essere accusato di violazione del sabato. Non può essere condannato per disobbedienza alla Legge del Signore. Ciò che i farisei fanno e permettono che venga fatto è vero lavoro. Oggi, più che mai, dinanzi ai sofisti e ai giocolieri della falsa morale, che per ogni via hanno un solo obiettivo – distruggere Cristo, sapendo che, distrutto Lui, anche la Chiesa è distrutta – urge che il cristiano risponda con la più alta Sapienza dello Spirito Santo. Per questo gli è chiesto di crescere in grazia, crescendo in obbedienza. La parola dovrà essere il suo miracolo. / Madre di Dio, Angeli, Santi, fate che il cristiano cresca in grazia e in sapienza. 
</p>

<p>
Non metterti al primo posto<br>
SABATO 31 OTTOBRE (Lc 14,1.7-11)<br>
Dall’Antica Scrittura, conosciamo le guerre di palazzo al fine di avere il primo posto. Modello ed esempio è Assalonne: “Ma dopo questo, Assalonne si procurò un carro, cavalli e cinquanta uomini che correvano innanzi a lui. Assalonne si alzava la mattina presto e si metteva da un lato della via di accesso alla porta della città. Quando qualcuno aveva una lite e veniva dal re per il giudizio, Assalonne lo chiamava e gli diceva: «Di quale città sei?». L’altro gli rispondeva: «Il tuo servo è di tale e tale tribù d’Israele». Allora Assalonne gli diceva: «Vedi, le tue ragioni sono buone e giuste, ma nessuno ti ascolta per conto del re». Assalonne aggiungeva: «Se facessero me giudice del paese! Chiunque avesse una lite o un giudizio verrebbe da me e io gli farei giustizia». Quando uno gli si accostava per prostrarsi davanti a lui, gli porgeva la mano, l’abbracciava e lo baciava. Assalonne faceva così con tutti gli Israeliti che venivano dal re per il giudizio; in questo modo Assalonne si accattivò il cuore degli Israeliti. Ora, dopo quattro anni, Assalonne disse al re: «Vorrei andare a Ebron a sciogliere un voto che ho fatto al Signore. Perché durante la sua dimora a Ghesur, in Aram, il tuo servo ha fatto questo voto: “Se il Signore mi riconduce a Gerusalemme, io servirò il Signore!”». Il re gli disse: «Va’ in pace!». Egli si alzò e andò a Ebron. Allora Assalonne mandò corrieri per tutte le tribù d’Israele a dire: «Quando sentirete il suono del corno, allora direte: “Assalonne è divenuto re a Ebron”». Con Assalonne erano partiti da Gerusalemme duecento uomini, i quali, invitati, partirono con semplicità, senza saper nulla. Assalonne convocò Achitòfel il Ghilonita, consigliere di Davide, perché venisse dalla sua città di Ghilo all’offerta dei sacrifici. La congiura divenne potente e il popolo andava aumentando intorno ad Assalonne. Arrivò un informatore da Davide e disse: «Il cuore degli Israeliti è con Assalonne». Allora Davide disse a tutti i suoi servi che erano con lui a Gerusalemme: «Alzatevi, fuggiamo; altrimenti nessuno di noi scamperà dalle mani di Assalonne. Partite in fretta, perché non si affretti lui a raggiungerci e faccia cadere su di noi la rovina e passi la città a fil di spada»” (2Sam 15,1-15). La superbia va estirpata coltivando nel nostro campo la virtù dell’umiltà. Ma in cosa consiste questa virtù? Rimanere sempre, in ogni momento, dinanzi ad ogni evento della storia, nella più pura volontà di Dio. L’umiltà è un dono sempre da chiedere e sempre da coltivare. <br>
Un sabato Gesù si recò a casa di uno dei capi dei farisei per pranzare ed essi stavano a osservarlo. Diceva agli invitati una parabola, notando come sceglievano i primi posti: «Quando sei invitato a nozze da qualcuno, non metterti al primo posto, perché non ci sia un altro invitato più degno di te, e colui che ha invitato te e lui venga a dirti: “Cedigli il posto!”. Allora dovrai con vergogna occupare l’ultimo posto. Invece, quando sei invitato, va’ a metterti all’ultimo posto, perché quando viene colui che ti ha invitato ti dica: “Amico, vieni più avanti!”. Allora ne avrai onore davanti a tutti i commensali. Perché chiunque si esalta sarà umiliato, e chi si umilia sarà esaltato».<br>
Dal Vangelo sappiamo che spesso i Dodici erano in lite a causa del primo posto da occupare nel regno di Cristo Gesù. Gesù li ha ammaestrati che la grandezza non è nel primo posto, ma nell’ultimo. Questa radice, creatrice di ogni disordine, difficilmente viene sradicata dal cuore. L’ambizione è vero cancro che si annida nel seno della comunità cristiana: “Ho scritto qualche parola alla Chiesa, ma Diòtrefe, che ambisce il primo posto tra loro, non ci vuole accogliere. Per questo, se verrò, gli rinfaccerò le cose che va facendo, sparlando di noi con discorsi maligni. Non contento di questo, non riceve i fratelli e impedisce di farlo a quelli che lo vorrebbero e li scaccia dalla Chiesa. Carissimo, non imitare il male, ma il bene. Chi fa il bene è da Dio; chi fa il male non ha veduto Dio” (3Gv 9-11). Come Assalonne mise in subbuglio e in guerra tutto il regno di Davide, così un superbo, un ambizioso, un prepotente, un ammalato di sé e del suo io, può portare rovina in una intera comunità. Lucifero non creò un vero disastro nel paradiso? Per la sua superbia non perì un terzo di Angeli? Per la sua invidia, l’umanità non è nella morte? Chi vuole edificare il regno di Dio sulla terra, sempre deve partire dall’umiltà, dall’ultimo posto. Sempre la radice della superbia va eliminata dal cuore. / Madre di Dio, Angeli, Santi, fate che ogni cristiano ami e coltivi la virtù dell’umiltà. 
</p>

<p>
Grande è la vostra ricompensa nei cieli<br>
DOMENICA 1 NOVEMBRE (Mt 5,1-12a)<br>
Vi è sostanziale differenza tra l’Antica Alleanza e la Nuova. La prima differenza è nella Legge. Dall’obbedienza si passa all’essere. Gesù chiede un cambiamento di natura che avviene per opera dello Spirito Santo. Il nuovo essere è già pienezza di ogni cosa. Al nuovo essere nulla manca. È nella beatitudine. La seconda è nei beni che il Signore elargisce, come ricompensa. Dai beni materiali, di questo mondo, si passa ai beni eterni. Non significa che Dio non doni quanto è necessario per la nostra vita. Leggiamo ciò che prima era promesso e comprenderemo: “Se tu obbedirai fedelmente alla voce del Signore, tuo Dio, preoccupandoti di mettere in pratica tutti i suoi comandi che io ti prescrivo, il Signore, tuo Dio, ti metterà al di sopra di tutte le nazioni della terra. Poiché tu avrai ascoltato la voce del Signore, tuo Dio, verranno su di te e ti raggiungeranno tutte queste benedizioni. Sarai benedetto nella città e benedetto nella campagna. Benedetto sarà il frutto del tuo grembo, il frutto del tuo suolo e il frutto del tuo bestiame, sia i parti delle tue vacche sia i nati delle tue pecore. Benedette saranno la tua cesta e la tua madia. Sarai benedetto quando entri e benedetto quando esci. <br>
Il Signore farà soccombere davanti a te i tuoi nemici, che insorgeranno contro di te: per una sola via verranno contro di te e per sette vie fuggiranno davanti a te. Il Signore ordinerà alla benedizione di essere con te nei tuoi granai e in tutto ciò a cui metterai mano. Ti benedirà nella terra che il Signore, tuo Dio, sta per darti. Il Signore ti renderà popolo a lui consacrato, come ti ha giurato, se osserverai i comandi del Signore, tuo Dio, e camminerai nelle sue vie. Tutti i popoli della terra vedranno che il nome del Signore è stato invocato su di te e ti temeranno. Il Signore, tuo Dio, ti concederà abbondanza di beni, quanto al frutto del tuo grembo, al frutto del tuo bestiame e al frutto del tuo suolo, nel paese che il Signore ha giurato ai tuoi padri di darti. Il Signore aprirà per te il suo benefico tesoro, il cielo, per dare alla tua terra la pioggia a suo tempo e per benedire tutto il lavoro delle tue mani: presterai a molte nazioni, mentre tu non domanderai prestiti. Il Signore ti metterà in testa e non in coda e sarai sempre in alto e mai in basso, se obbedirai ai comandi del Signore, tuo Dio, che oggi io ti prescrivo, perché tu li osservi e li metta in pratica, e se non devierai né a destra né a sinistra da alcuna delle cose che oggi vi comando, per seguire altri dèi e servirli” (Dt 28,1-14). Nella Nuova Alleanza è chiesto ad ogni discepolo di Gesù di dare ai poveri quanto supera. Di non attaccare il cuore alle cose della terra. Di cercare solo il regno di Dio e la sua giustizia. Ogni altra cosa è data a noi dal Padre celeste.<br>
In quel tempo, vedendo le folle, Gesù salì sul monte: si pose a sedere e si avvicinarono a lui i suoi discepoli. Si mise a parlare e insegnava loro dicendo: «Beati i poveri in spirito, perché di essi è il regno dei cieli. Beati quelli che sono nel pianto, perché saranno consolati. Beati i miti, perché avranno in eredità la terra. Beati quelli che hanno fame e sete della giustizia, perché saranno saziati. Beati i misericordiosi, perché troveranno misericordia. Beati i puri di cuore, perché vedranno Dio. Beati gli operatori di pace, perché saranno chiamati figli di Dio. Beati i perseguitati per la giustizia, perché di essi è il regno dei cieli. Beati voi quando vi insulteranno, vi perseguiteranno e, mentendo, diranno ogni sorta di male contro di voi per causa mia. Rallegratevi ed esultate, perché grande è la vostra ricompensa nei cieli».<br>
Se non cambia la nostra natura – e cambia solo chiedendo allo Spirito Santo che giorno per giorno ci doni il cuore di carne in una maniera sempre più divinizzata – diviene impossibile vivere da poveri in spirito, miti, puri di cuore. Neanche la sofferenza si accoglie. Il cuore vecchio sarà sempre attaccato alle cose della terra. Non avrà mai sete per la giustizia e neanche saprà soffrire per il nome di Cristo Gesù. Le beatitudini sono i frutti del cuore nuovo posto nel nostro petto dallo Spirito Santo. Via per ricevere il cuore nuovo è prima di tutto il battesimo. La cresima lo rende forte e determinato. La penitenza lo risuscita dalla morte. L’Eucaristia lo alimenta perché possa crescere, svilupparsi, giungere alla piena maturità in Cristo. Agli aiuti di grazia, vanno sempre aggiunti gli aiuti di luce e verità che vengono dalla Parola ascoltata. La Parola indica la direzione da seguire. La grazia dona la forza perché il cammino sia sempre nella fede. / Madre di Dio, Angeli, Santi, fate che il cristiano sempre cammini con il cuore nuovo. 
</p>

<p>
Questa infatti è la volontà del Padre mio<br>
LUNEDÌ 2 NOVEMBRE (Gv 6,37-40)<br>
La verità della risurrezione è stata annunziata da Gesù ai Giudei nel suo discorso dopo la guarigione dell’uomo paralitico presso la piscina di Betzatà: “Gesù riprese a parlare e disse loro: «In verità, in verità io vi dico: il Figlio da se stesso non può fare nulla, se non ciò che vede fare dal Padre; quello che egli fa, anche il Figlio lo fa allo stesso modo. Il Padre infatti ama il Figlio, gli manifesta tutto quello che fa e gli manifesterà opere ancora più grandi di queste, perché voi ne siate meravigliati. Come il Padre risuscita i morti e dà la vita, così anche il Figlio dà la vita a chi egli vuole. Il Padre infatti non giudica nessuno, ma ha dato ogni giudizio al Figlio, perché tutti onorino il Figlio come onorano il Padre. Chi non onora il Figlio, non onora il Padre che lo ha mandato. In verità, in verità io vi dico: chi ascolta la mia parola e crede a colui che mi ha mandato, ha la vita eterna e non va incontro al giudizio, ma è passato dalla morte alla vita. In verità, in verità io vi dico: viene l’ora – ed è questa – in cui i morti udranno la voce del Figlio di Dio e quelli che l’avranno ascoltata, vivranno. Come infatti il Padre ha la vita in se stesso, così ha concesso anche al Figlio di avere la vita in se stesso, e gli ha dato il potere di giudicare, perché è Figlio dell’uomo. Non meravigliatevi di questo: viene l’ora in cui tutti coloro che sono nei sepolcri udranno la sua voce e usciranno, quanti fecero il bene per una risurrezione di vita e quanti fecero il male per una risurrezione di condanna. Da me, io non posso fare nulla. Giudico secondo quello che ascolto e il mio giudizio è giusto, perché non cerco la mia volontà, ma la volontà di colui che mi ha mandato” (Gv 5,19-30). Nei suoi discorsi, sempre Gesù procede di verità in verità, aggiungendo verità sempre più grandi, più alte. Ogni aggiunta rende chiara e luminosa la verità precedentemente annunziata, rivelata, manifestata.<br>
Oggi Gesù aggiunge una seconda verità, che troviamo anche nel capitolo X, quando Egli si annunzia come il Buon Pastore: “Gesù rispose loro: «Ve l’ho detto, e non credete; le opere che io compio nel nome del Padre mio, queste danno testimonianza di me. Ma voi non credete perché non fate parte delle mie pecore. Le mie pecore ascoltano la mia voce e io le conosco ed esse mi seguono. Io do loro la vita eterna e non andranno perdute in eterno e nessuno le strapperà dalla mia mano. Il Padre mio, che me le ha date, è più grande di tutti e nessuno può strapparle dalla mano del Padre. Io e il Padre siamo una cosa sola»” (Gv 10,25-30). Se il Padre dona una pecora a Gesù, potrà questa pecora perdersi per sua disattenzione, distrazione, omissione, altre cause provenienti da Lui? Si occuperà delle pecore a Lui date con tutto l’amore con il quale ama il Padre. L’amore per il pecore è amore per il Padre suo. L’amore per il Padre suo è amore per le pecore che il Padre gli ha affidato. Se una pecora si perde, di certo non è colpa di Gesù. Questa stessa verità dovrà sempre poter dire ogni suo apostolo e presbitero. L’amore per Gesù dell’apostolo dovrà essere amore per le pecore. L’amore per le pecore dovrà essere lo stesso che per Gesù. Per ogni pecora che si perde, il pastore è responsabile dinanzi a Dio e sarà convocato in giudizio.<br>
In quel tempo, Gesù disse alla folla: «Tutto ciò che il Padre mi dà, verrà a me: colui che viene a me, io non lo caccerò fuori, perché sono disceso dal cielo non per fare la mia volontà, ma la volontà di colui che mi ha mandato. E questa è la volontà di colui che mi ha mandato: che io non perda nulla di quanto egli mi ha dato, ma che lo risusciti nell’ultimo giorno. Questa infatti è la volontà del Padre mio: che chiunque vede il Figlio e crede in lui abbia la vita eterna; e io lo risusciterò nell’ultimo giorno».<br>
Una terza verità va messa bene in luce. Il dono della vita eterna e la risurrezione nell’ultimo giorno non è volontà di Cristo Gesù e neanche nasce dal suo amore. Tutto nasce dal cuore del Padre e dal suo amore. Il Padre ha dato al Figlio il suo amore e la sua volontà. Il Figlio li ha fatti suo amore e sua volontà. Questa stessa verità dovrà regnare tra Cristo Gesù e suoi apostoli e presbiteri. Gesù dono loro il suo amore e la sua volontà ed essi dovranno farli divenire loro amore e loro volontà. “Come il Padre ha mandato me, così io mando voi”. “Ciò che il Padre ha dato a me, io lo do a voi”. Mai apostoli e presbiteri dovranno distaccarsi da questi doni di Gesù Signore. Mai. / Madre di Dio, Angeli, Santi, fate che tutto negli apostoli e presbiteri sia da Cristo Gesù. 
</p>

<p>
Perché la mia casa si riempia<br>
MARTEDÌ 3 NOVEMBRE (Lc 14,15-24)<br>
Non c’è salvezza senza obbedienza. Gesù obbedisce al Padre. Gli apostoli devono obbedire a Cristo. L’obbedienza non è ad un solo comando, ma ad ogni ordine ricevuto. Così in Matteo: “Gesù si avvicinò e disse loro: «A me è stato dato ogni potere in cielo e sulla terra. Andate dunque e fate discepoli tutti i popoli, battezzandoli nel nome del Padre e del Figlio e dello Spirito Santo, insegnando loro a osservare tutto ciò che vi ho comandato. Ed ecco, io sono con voi tutti i giorni, fino alla fine del mondo»” (Mt 28,18-20). In Marco troviamo in sostanza le stesse cose: “E disse loro: «Andate in tutto il mondo e proclamate il Vangelo a ogni creatura. Chi crederà e sarà battezzato sarà salvato, ma chi non crederà sarà condannato. Questi saranno i segni che accompagneranno quelli che credono: nel mio nome scacceranno demòni, parleranno lingue nuove, prenderanno in mano serpenti e, se berranno qualche veleno, non recherà loro danno; imporranno le mani ai malati e questi guariranno». Il Signore Gesù, dopo aver parlato con loro, fu elevato in cielo e sedette alla destra di Dio. Allora essi partirono e predicarono dappertutto, mentre il Signore agiva insieme con loro e confermava la Parola con i segni che la accompagnavano “ (Mc 16,15-20). <br>
In Luca viene dato ordine che la missione evangelizzatrice inizi da Gerusalemme: “E nel suo nome saranno predicati a tutti i popoli la conversione e il perdono dei peccati, cominciando da Gerusalemme. Di questo voi siete testimoni. Ed ecco, io mando su di voi colui che il Padre mio ha promesso; ma voi restate in città, finché non siate rivestiti di potenza dall’alto»” (Lc 24,47-4). Mentre in Giovanni tra la missione di Gesù e quella degli apostoli non dovrà regnare alcuna differenza: “Gesù disse loro di nuovo: «Pace a voi! Come il Padre ha mandato me, anche io mando voi». Detto questo, soffiò e disse loro: «Ricevete lo Spirito Santo. A coloro a cui perdonerete i peccati, saranno perdonati; a coloro a cui non perdonerete, non saranno perdonati»” (Gv 20,21-23). L’obbedienza ad ognuno di questi comandi di Gesù non è facoltativo. È obbligatorio. Se l’apostolo non obbedisce ad ogni ordine ricevuto, secondo vie e forme a lui dettate dallo Spirito Santo, lui non è apostolo di Gesù. Può essere anche consacrato apostolo, ma nei fatti e nella vita non vive da apostolo. Non obbedisce al suo Signore. <br>
In quel tempo, uno dei commensali, avendo udito questo, disse a Gesù: «Beato chi prenderà cibo nel regno di Dio!». Gli rispose: «Un uomo diede una grande cena e fece molti inviti. All’ora della cena, mandò il suo servo a dire agli invitati: “Venite, è pronto”. Ma tutti, uno dopo l’altro, cominciarono a scusarsi. Il primo gli disse: “Ho comprato un campo e devo andare a vederlo; ti prego di scusarmi”. Un altro disse: “Ho comprato cinque paia di buoi e vado a provarli; ti prego di scusarmi”. Un altro disse: “Mi sono appena sposato e perciò non posso venire”. Al suo ritorno il servo riferì tutto questo al suo padrone. Allora il padrone di casa, adirato, disse al servo: “Esci subito per le piazze e per le vie della città e conduci qui i poveri, gli storpi, i ciechi e gli zoppi”. Il servo disse: “Signore, è stato fatto come hai ordinato, ma c’è ancora posto”. Il padrone allora disse al servo: “Esci per le strade e lungo le siepi e costringili ad entrare, perché la mia casa si riempia. Perché io vi dico: nessuno di quelli che erano stati invitati gusterà la mia cena”».<br>
La sala del banchetto va riempita. Questa è la volontà di colui che prepara la grande cena. I primi invitati si rifiutano di partecipare e tutti trovano una scusa. Cosa fa l’uomo? Manda il suo servo perché conduca poveri, storpi, ciechi, zoppi. Ma ancora c’è posto. Il servo viene nuovamente mandato per le strade e per le siepi perché porti nella sala ogni uomo che incontrerà. Oggi è questa obbedienza che è venuta meno, non perché il Signore abbia modificato i suoi comandi, ma perché quanti sono stati da Lui mandati a chiamare dicono che non si deve più chiamare, non si deve invitare alla conversione, neanche si deve proporre più Cristo Gesù. Ognuno ha le sue particolari strade e di conseguenza ci si deve solo accordare perché ognuno possa vivere in pace assieme agli altri. Niente evangelizzazione e niente annunzio esplicito di Cristo Gesù. Nessuna “propaganda alla superiorità di Cristo Gesù” né diretta né indiretta. Così decidendo, si opera uno stravolgimento di tutto il mistero della redenzione. Cristo non è più il solo nome nel quale è stabilito che possiamo essere salvati. Lui è uno dei tanti. / Madre di Dio, Angeli, Santi, convincete il cristiano che Gesù è il solo vero Salvatore. 
</p>

<p>
Non è stato capace di finire il lavoro<br>
MERCOLEDÌ 4 NOVEMBRE (Lc 14,25-33)<br>
Di questa verità si serve Mosè per “obbligare” il Signore a perdonare il suo popolo, caduto nel deserto, nel tristissimo e amaro peccato di idolatria: “Allora il Signore disse a Mosè: «Va’, scendi, perché il tuo popolo, che hai fatto uscire dalla terra d’Egitto, si è pervertito. Non hanno tardato ad allontanarsi dalla via che io avevo loro indicato! Si sono fatti un vitello di metallo fuso, poi gli si sono prostrati dinanzi, gli hanno offerto sacrifici e hanno detto: “Ecco il tuo Dio, Israele, colui che ti ha fatto uscire dalla terra d’Egitto”». Il Signore disse inoltre a Mosè: «Ho osservato questo popolo: ecco, è un popolo dalla dura cervice. Ora lascia che la mia ira si accenda contro di loro e li divori. Di te invece farò una grande nazione». Mosè allora supplicò il Signore, suo Dio, e disse: «Perché, Signore, si accenderà la tua ira contro il tuo popolo, che hai fatto uscire dalla terra d’Egitto con grande forza e con mano potente? Perché dovranno dire gli Egiziani: “Con malizia li ha fatti uscire, per farli perire tra le montagne e farli sparire dalla terra”? Desisti dall’ardore della tua ira e abbandona il proposito di fare del male al tuo popolo. Ricòrdati di Abramo, di Isacco, di Israele, tuoi servi, ai quali hai giurato per te stesso e hai detto: “Renderò la vostra posterità numerosa come le stelle del cielo, e tutta questa terra, di cui ho parlato, la darò ai tuoi discendenti e la possederanno per sempre”»” (Es 32,7-13). Quando si inizia un’opera, sempre essa va portata a compimento. Meglio non iniziarla, che lasciarla incompiuta. È saggezza non iniziarla. È stoltezza non finirla. Questo vale per ogni sacramento che si celebra e anche per ogni vocazione che si abbraccia. Abbandonare, dopo aver iniziato, è sempre stoltezza.<br>
La stessa verità viene ricordata anche nel Deuteronomio. Qui il riferimento al pensiero degli Egiziani è ancora più esplicito: “Io stetti prostrato davanti al Signore per quaranta giorni e per quaranta notti, perché il Signore aveva minacciato di distruggervi. Pregai il Signore e dissi: “Signore Dio, non distruggere il tuo popolo, la tua eredità, che hai riscattato nella tua grandezza, che hai fatto uscire dall’Egitto con mano potente. Ricòrdati dei tuoi servi Abramo, Isacco e Giacobbe; non guardare alla caparbietà di questo popolo e alla sua malvagità e al suo peccato, perché la terra da dove ci hai fatto uscire non dica: Poiché il Signore non era in grado di introdurli nella terra che aveva loro promesso e poiché li odiava, li ha fatti uscire di qui per farli morire nel deserto. Al contrario, essi sono il tuo popolo, la tua eredità, che tu hai fatto uscire dall’Egitto con grande potenza e con il tuo braccio teso” (Dt 9,25-29). Oggi la stoltezza è grande. Si inizia con il battesimo e non si procede fino in fondo. La stessa cosa avviene con i sacramenti dell’Ordine, dell’Eucaristia, del Matrimonio e anche dell’Unzione e della Penitenza. È come se per molti finissero i sacramenti nel momento in cui sono celebrati. Si attesta una grande incapacità di finire quanto si è iniziato. <br>
In quel tempo, una folla numerosa andava con Gesù. Egli si voltò e disse loro: «Se uno viene a me e non mi ama più di quanto ami suo padre, la madre, la moglie, i figli, i fratelli, le sorelle e perfino la propria vita, non può essere mio discepolo. Colui che non porta la propria croce e non viene dietro a me, non può essere mio discepolo. Chi di voi, volendo costruire una torre, non siede prima a calcolare la spesa e a vedere se ha i mezzi per portarla a termine? Per evitare che, se getta le fondamenta e non è in grado di finire il lavoro, tutti coloro che vedono comincino a deriderlo, dicendo: “Costui ha iniziato a costruire, ma non è stato capace di finire il lavoro”. Oppure quale re, partendo in guerra contro un altro re, non siede prima a esaminare se può affrontare con diecimila uomini chi gli viene incontro con ventimila? Se no, mentre l’altro è ancora lontano, gli manda dei messaggeri per chiedere pace. Così chiunque di voi non rinuncia a tutti i suoi averi, non può essere mio discepolo».<br>
Le Parole di Gesù sono sapienza eterna. È stoltezza grande scegliere di essere suoi discepoli e poi non portare a termine il lavoro. Non solo è insipienza, è anche gravissimo scandalo. Il mondo potrebbe pensare di Cristo Gesù quanto Mosè dice degli Egiziani. Cristo chiama alla sua sequela, ma poi i suoi discepoli sono incapaci di camminare dietro di Lui. Seguire Lui è impossibile. Invece si rimane mondo, si vive alla maniera del mondo, nessun danno si arreca a Cristo. Si evita ogni scandalo. / Madre di Dio, Angeli, Santi, otteneteci la grazia di perseverare sino alla fine.
</p>

<p>
Ho trovato la mia pecora<br>
GIOVEDÌ 5 NOVEMBRE (Lc 15,1-10)<br>
Il Pastore che sempre ha cercato le sue pecore è il Signore. Dal primo peccato mai si è stancato di cercare. Se per un solo momento il nostro Dio lasciasse di cercare l’uomo, per noi tutti sarebbe morte eterna: “Poi udirono il rumore dei passi del Signore Dio che passeggiava nel giardino alla brezza del giorno, e l’uomo, con sua moglie, si nascose dalla presenza del Signore Dio, in mezzo agli alberi del giardino. Ma il Signore Dio chiamò l’uomo e gli disse: «Dove sei?». Rispose: «Ho udito la tua voce nel giardino: ho avuto paura, perché sono nudo, e mi sono nascosto». Riprese: «Chi ti ha fatto sapere che sei nudo? Hai forse mangiato dell’albero di cui ti avevo comandato di non mangiare?». Rispose l’uomo: «La donna che tu mi hai posto accanto mi ha dato dell’albero e io ne ho mangiato». Il Signore Dio disse alla donna: «Che hai fatto?». Rispose la donna: «Il serpente mi ha ingannata e io ho mangiato». Allora il Signore Dio disse al serpente: «Poiché hai fatto questo, maledetto tu fra tutto il bestiame e fra tutti gli animali selvatici! Sul tuo ventre camminerai e polvere mangerai per tutti i giorni della tua vita. Io porrò inimicizia fra te e la donna, fra la tua stirpe e la sua stirpe: questa ti schiaccerà la testa e tu le insidierai il calcagno»” (Gen 3,8-15). Dio cerca l’uomo e gli promette una salvezza eterna. Il peccato rimane peccato, la morte rimane morte. Ma da questo istante nel cuore regna una speranza. Il serpente sarà vinto.<br>
Dio cerca. L’uomo deve volere lasciarsi trovare. Deve accogliere l’invito a tornare nell’ovile del suo Dio, entrando nell’obbedienza alla sua Parola. Al tempo di Gesù farisei e scribi non cercavano più le pecore del loro Signore, anzi impedivano l’accesso al suo ovile, che in verità non era l’ovile di Dio, ma la loro personale stalla. Oggi siamo passati ad un altro gravissimo errore. Si pensa che basti recarsi dalle pecore smarrite per portare il conforto di una presenza fugace. Ma le pecore rimangono nel loro mondo. Le cerchiamo, ma per lasciarle là dove esse si trovano. La vera ricerca deve comportare ben quattro obbedienze da parte nostra: andare, annunziare il Vangelo, invitare al ritorno nella Parola, passando per la grazia dei sacramenti, mostrare loro come il Vangelo va vissuto in pienezza di fedeltà e di amore. Se la pecora non torna nell’ovile di Cristo Gesù che è lo Spirito Santo, nella sua Chiesa, nella sua Parola, nella sua verità, nella sua grazia, la ricerca o non è stata vera ricerca da parte nostra, oppure è stata rifiutata dalle pecore. È innegabile che oggi si cerca, si spendono tante energie, ma per lasciare la pecora nel suo deserto e nel suo smarrimento. Si ha paura di annunziare il Vangelo. Si teme l’uomo e non lo si invita alla conversione e alla fede nel Vangelo. Se non portiamo frutti di vita eterna, il nostro lavoro è vanità e inutilità. <br>
In quel tempo, si avvicinavano a Gesù tutti i pubblicani e i peccatori per ascoltarlo. I farisei e gli scribi mormoravano dicendo: «Costui accoglie i peccatori e mangia con loro». Ed egli disse loro questa parabola: «Chi di voi, se ha cento pecore e ne perde una, non lascia le novantanove nel deserto e va in cerca di quella perduta, finché non la trova? Quando l’ha trovata, pieno di gioia se la carica sulle spalle, va a casa, chiama gli amici e i vicini e dice loro: “Rallegratevi con me, perché ho trovato la mia pecora, quella che si era perduta”. Io vi dico: così vi sarà gioia nel cielo per un solo peccatore che si converte, più che per novantanove giusti i quali non hanno bisogno di conversione. Oppure, quale donna, se ha dieci monete e ne perde una, non accende la lampada e spazza la casa e cerca accuratamente finché non la trova? E dopo averla trovata, chiama le amiche e le vicine, e dice: “Rallegratevi con me, perché ho trovato la moneta che avevo perduto”. Così, io vi dico, vi è gioia davanti agli angeli di Dio per un solo peccatore che si converte».<br>
Altri due errori vanno messi in luce. Oggi le pecore del Padre non si cercano più. Primo, perché una falsità teologica sta dissanguando la Chiesa: si insegna che ogni religione è vera via di salvezza. Non si ha più bisogno di Cristo Signore. A nulla serve la missione evangelizzatrice. Secondo, perché si insegna che la salvezza eterna è per tutti. Non si ha bisogno né di Parola, né di verità, né di grazia, né di sana moralità. Alla fine la misericordia del Signore ci accoglierà nelle sue dimore eterne. Se “io non cerco me stesso per portarmi nell’ovile del Signore”, potrà mai cercare un altro? Mai. / Madre di Dio, Angeli, Santi, fate che il cristiano ritorni alle sorgenti della divina verità. 
</p>

<p>
Aveva agito con scaltrezza<br>
VENERDÌ 6 NOVEMBRE (Lc 16,1-8)<br>
La scaltrezza per il male non è sapienza. È stoltezza. La vera sapienza è nel timore del Signore. Saggio, vero saggio, è colui che si applica per osservare secondo purezza di verità la Legge del Signore, tutta la Legge, senza tralasciare neanche una Parola. Insegna il Siracide: “Ogni sapienza è timore del Signore e in ogni sapienza c’è la pratica della legge e la conoscenza della sua onnipotenza. Il servo che dice al padrone: «Non farò ciò che ti piace», anche se dopo lo fa, irrita colui che gli dà da mangiare. Non c’è sapienza nella conoscenza del male, non è mai prudenza il consiglio dei peccatori. C’è un’astuzia che è abominevole, c’è uno stolto cui manca la saggezza. Meglio uno di scarsa intelligenza ma timorato, che uno molto intelligente ma trasgressore della legge. C’è un’astuzia fatta di cavilli, ma ingiusta, c’è chi intriga per prevalere in tribunale, ma il saggio è giusto quando giudica. C’è il malvagio curvo nella sua tristezza, ma il suo intimo è pieno d’inganno; abbassa il volto e finge di essere sordo, ma, quando non è osservato, avrà il sopravvento su di te. E se per mancanza di forza gli è impedito di peccare, all’occasione propizia farà del male. Dall’aspetto si conosce l’uomo e chi è assennato da come si presenta. Il vestito di un uomo, la bocca sorridente e la sua andatura rivelano quello che è” (Sir 19,20-30). Qual è la scaltrezza che rende saggio, sapiente, intelligente, accorto un uomo? Quando lui sa sfruttare anche un solo centesimo per acquisire una gloria grande nei cieli eterni. <br>
Tutto il Vangelo è scienza eterna data all’uomo per servirsene e acquisire una corona di gloria eterna che mai appassisce. Anche le forme coatte di rinuncia alle cose del mondo e anche al nostro corpo devono avere questo unico e solo fine: “Avete inteso che fu detto: Occhio per occhio e dente per dente. Ma io vi dico di non opporvi al malvagio; anzi, se uno ti dà uno schiaffo sulla guancia destra, tu pórgigli anche l’altra, e a chi vuole portarti in tribunale e toglierti la tunica, tu lascia anche il mantello. E se uno ti costringerà ad accompagnarlo per un miglio, tu con lui fanne due. Da’ a chi ti chiede, e a chi desidera da te un prestito non voltare le spalle” (Mt 5,38-42). Gesù non si lasciò privare del suo corpo per avere una gloria eterna nei cieli? Non solo. Per mezzo di questa privazione ha redento il mondo. Ma è privazione fatta per amore.<br>
In quel tempo, Gesù diceva ai discepoli: «Un uomo ricco aveva un amministratore, e questi fu accusato dinanzi a lui di sperperare i suoi averi. Lo chiamò e gli disse: “Che cosa sento dire di te? Rendi conto della tua amministrazione, perché non potrai più amministrare”. L’amministratore disse tra sé: “Che cosa farò, ora che il mio padrone mi toglie l’amministrazione? Zappare, non ne ho la forza; mendicare, mi vergogno. So io che cosa farò perché, quando sarò stato allontanato dall’amministrazione, ci sia qualcuno che mi accolga in casa sua”. Chiamò uno per uno i debitori del suo padrone e disse al primo: “Tu quanto devi al mio padrone?”. Quello rispose: “Cento barili d’olio”. Gli disse: “Prendi la tua ricevuta, siediti subito e scrivi cinquanta”. Poi disse a un altro: “Tu quanto devi?”. Rispose: “Cento misure di grano”. Gli disse: “Prendi la tua ricevuta e scrivi ottanta”. Il padrone lodò quell’amministratore disonesto, perché aveva agito con scaltrezza. I figli di questo mondo, infatti, verso i loro pari sono più scaltri dei figli della luce».<br>
C’è il presente, ma c’è anche il futuro non solo fatto di tempo, ma anche di eternità. Sia il futuro nel tempo che quello eterno sono il frutto del presente. L’amministratore con i beni del suo Signore ci costruisce un futuro nel tempo, ma non nell’eternità, perché agisce disonestamente. A noi, suoi discepoli, Gesù chiede di costruirci un futuro sia nel tempo che nell’eternità, servendoci di ogni dono che il Padre suo ci ha elargito. Come si costruisce un buon futuro? Donando in elemosina quanto ci supera. Condividendo anche quanto non ci supera con quanti sono privi di tutto. Ma per fare questo occorre che il discepolo di Gesù abbia un’altissima visione soprannaturale della vita. Avendo noi tutti una falsa, errata, ereticale escatologia, neanche più si pensa all’eternità e neanche al futuro terreno. Oggi l’uomo vive il suo presente nel vizio e peggio ancora nell’ozio o nell’accidia spirituale. Il vizio sciupa nel peccato i beni materiali e spirituali e ci tiene lontano da un futuro di bene, sia per il tempo che per l’eternità. / Madre di Dio, Angeli, Santi, aiutateci a non sciupare nessun dono del nostro Dio. 
</p>

<p>
Fatevi degli amici con la ricchezza disonesta<br>
SABATO 7 NOVEMBRE (Lc 16,9-15)<br>
Senza una purissima visione soprannaturale e il conforto di una sana escatologia, tutto il Vangelo di Cristo Signore, si trasforma in una favola strana, un racconto senza verità. Anche le sue parabole diventano un non senso: “Il regno dei cieli è simile a un tesoro nascosto nel campo; un uomo lo trova e lo nasconde; poi va, pieno di gioia, vende tutti i suoi averi e compra quel campo. Il regno dei cieli è simile anche a un mercante che va in cerca di perle preziose; trovata una perla di grande valore, va, vende tutti i suoi averi e la compra” (Mt 13,44-46). Si vende tutto per acquisire il regno eterno. <br>
San Paolo ammaestra Timoteo avendo lui una perfetta linea escatologica da seguire. Senza una linea escatologica secondo Dio, ci si infanga nelle cose della terra: “Certo, la religione è un grande guadagno, purché sappiamo accontentarci! Infatti non abbiamo portato nulla nel mondo e nulla possiamo portare via. Quando dunque abbiamo di che mangiare e di che coprirci, accontentiamoci. Quelli invece che vogliono arricchirsi, cadono nella tentazione, nell’inganno di molti desideri insensati e dannosi, che fanno affogare gli uomini nella rovina e nella perdizione. L’avidità del denaro infatti è la radice di tutti i mali; presi da questo desiderio, alcuni hanno deviato dalla fede e si sono procurati molti tormenti. Ma tu, uomo di Dio, evita queste cose; tendi invece alla giustizia, alla pietà, alla fede, alla carità, alla pazienza, alla mitezza. Combatti la buona battaglia della fede, cerca di raggiungere la vita eterna alla quale sei stato chiamato e per la quale hai fatto la tua bella professione di fede davanti a molti testimoni. Davanti a Dio, che dà vita a tutte le cose, e a Gesù Cristo, che ha dato la sua bella testimonianza davanti a Ponzio Pilato, ti ordino di conservare senza macchia e in modo irreprensibile il comandamento, fino alla manifestazione del Signore nostro Gesù Cristo, che al tempo stabilito sarà a noi mostrata da Dio, il beato e unico Sovrano, il Re dei re e Signore dei signori, il solo che possiede l’immortalità e abita una luce inaccessibile: nessuno fra gli uomini lo ha mai visto né può vederlo. A lui onore e potenza per sempre. Amen. A quelli che sono ricchi in questo mondo ordina di non essere orgogliosi, di non porre la speranza nell’instabilità delle ricchezze, ma in Dio, che tutto ci dà con abbondanza perché possiamo goderne. Facciano del bene, si arricchiscano di opere buone, siano pronti a dare e a condividere: così si metteranno da parte un buon capitale per il futuro, per acquistarsi la vita vera” (1Tm 6, 6-19). Ogni ricchezza, sia spirituale che materiale, va vissuta in vista del futuro eterno. Anche la missione evangelizzatrice va vissuta con lo sguardo sempre rivolto verso l’eternità. <br>
In quel tempo, Gesù diceva ai discepoli: «Fatevi degli amici con la ricchezza disonesta, perché, quando questa verrà a mancare, essi vi accolgano nelle dimore eterne. Chi è fedele in cose di poco conto, è fedele anche in cose importanti; e chi è disonesto in cose di poco conto, è disonesto anche in cose importanti. Se dunque non siete stati fedeli nella ricchezza disonesta, chi vi affiderà quella vera? E se non siete stati fedeli nella ricchezza altrui, chi vi darà la vostra? Nessun servitore può servire due padroni, perché o odierà l’uno e amerà l’altro, oppure si affezionerà all’uno e disprezzerà l’altro. Non potete servire Dio e la ricchezza». I farisei, che erano attaccati al denaro, ascoltavano tutte queste cose e si facevano beffe di lui. Egli disse loro: «Voi siete quelli che si ritengono giusti davanti agli uomini, ma Dio conosce i vostri cuori: ciò che fra gli uomini viene esaltato, davanti a Dio è cosa abominevole».<br>
È stoltezza perdere l’eternità per un istante vissuto male. Eppure nessuno oggi riflette. Nessuna pensa. Si perde la beatitudine eterna per un nulla. Gesù ci avverte. O lavoriamo per il Cielo o per la terra. Non possiamo lavorare insieme per il cielo e per la terra. Il cuore dell’uomo è uno, non due. O il cuore lo orientiamo verso il cielo o verso la terra. Se lo orientiamo verso il cielo, ci serviamo di tutta la terra per giungere fino al cielo. Se lo orientiamo verso la terra, useremo il Cielo e lo porremo a servizio della terra. San Paolo mette in guardia Timoteo. Mai servirsi del Cielo a beneficio della terra. Gesù denuncia che i farisei sono caduti in questo gravissimo errore. Essi erano fortemente attaccati al denaro e anche i comandamenti del Signore venivano trasformati in mezzi per acquisire più beni terreni. Giuda si è venduto Cristo Gesù. / Madre di Dio, Angeli, Santi, fate che il cristiano usi tutta la terra a beneficio del Cielo. 
</p>

<p>
In verità io vi dico: non vi conosco<br>
DOMENICA 8 NOVEMBRE (Mt 25,1-13)<br>
Gesù termina il suo Discorso della Montagna, avvisando i discepoli sulla reale possibilità di non essere da Lui conosciuti: “Non chiunque mi dice: “Signore, Signore”, entrerà nel regno dei cieli, ma colui che fa la volontà del Padre mio che è nei cieli. In quel giorno molti mi diranno: “Signore, Signore, non abbiamo forse profetato nel tuo nome? E nel tuo nome non abbiamo forse scacciato demòni? E nel tuo nome non abbiamo forse compiuto molti prodigi?”. Ma allora io dichiarerò loro: “Non vi ho mai conosciuti. Allontanatevi da me, voi che operate l’iniquità!”. Perciò chiunque ascolta queste mie parole e le mette in pratica, sarà simile a un uomo saggio, che ha costruito la sua casa sulla roccia. Cadde la pioggia, strariparono i fiumi, soffiarono i venti e si abbatterono su quella casa, ma essa non cadde, perché era fondata sulla roccia. Chiunque ascolta queste mie parole e non le mette in pratica, sarà simile a un uomo stolto, che ha costruito la sua casa sulla sabbia. Cadde la pioggia, strariparono i fiumi, soffiarono i venti e si abbatterono su quella casa, ed essa cadde e la sua rovina fu grande»” (Mt 7,21-27). È Parola eterna di Gesù Signore. Parola che mai verrà meno. <br>
Gesù conclude il suo discorso missionario rivolto ai Dodici affermando la stessa verità: “Perciò chiunque mi riconoscerà davanti agli uomini, anch’io lo riconoscerò davanti al Padre mio che è nei cieli; chi invece mi rinnegherà davanti agli uomini, anch’io lo rinnegherò davanti al Padre mio che è nei cieli” (Mt 10,32-33). Anche nella narrazione delle parabole del regno la verità annunziata è la stessa: “Ancora, il regno dei cieli è simile a una rete gettata nel mare, che raccoglie ogni genere di pesci. Quando è piena, i pescatori la tirano a riva, si mettono a sedere, raccolgono i pesci buoni nei canestri e buttano via i cattivi. Così sarà alla fine del mondo. Verranno gli angeli e separeranno i cattivi dai buoni e li getteranno nella fornace ardente, dove sarà pianto e stridore di denti” (Mt 13,47-50). La salvezza non è data né dai sacramenti, né dall’appartenenza alla Chiesa. È data dalla nostra obbedienza al Vangelo, alla Parola, alla Verità. <br>
San Paolo dona a Romani la stessa luce: “Tutti quelli che hanno peccato senza la Legge, senza la Legge periranno; quelli invece che hanno peccato sotto la Legge, con la Legge saranno giudicati. Infatti, non quelli che ascoltano la Legge sono giusti davanti a Dio, ma quelli che mettono in pratica la Legge saranno giustificati. Quando i pagani, che non hanno la Legge, per natura agiscono secondo la Legge, essi, pur non avendo Legge, sono legge a se stessi. Essi dimostrano che quanto la Legge esige è scritto nei loro cuori, come risulta dalla testimonianza della loro coscienza e dai loro stessi ragionamenti, che ora li accusano ora li difendono. Così avverrà nel giorno in cui Dio giudicherà i segreti degli uomini, secondo il mio Vangelo, per mezzo di Cristo Gesù” (Rm 2,12-16). Chi ha aderito al Vangelo, sarà giudicato secondo il Vangelo.<br>
Allora il regno dei cieli sarà simile a dieci vergini che presero le loro lampade e uscirono incontro allo sposo. Cinque di esse erano stolte e cinque sagge; le stolte presero le loro lampade, ma non presero con sé l’olio; le sagge invece, insieme alle loro lampade, presero anche l’olio in piccoli vasi. Poiché lo sposo tardava, si assopirono tutte e si addormentarono. A mezzanotte si alzò un grido: “Ecco lo sposo! Andategli incontro!”. Allora tutte quelle vergini si destarono e prepararono le loro lampade. Le stolte dissero alle sagge: “Dateci un po’ del vostro olio, perché le nostre lampade si spengono”. Le sagge risposero: “No, perché non venga a mancare a noi e a voi; andate piuttosto dai venditori e compratevene”. Ora, mentre quelle andavano a comprare l’olio, arrivò lo sposo e le vergini che erano pronte entrarono con lui alle nozze, e la porta fu chiusa. Più tardi arrivarono anche le altre vergini e incominciarono a dire: “Signore, signore, aprici!”. Ma egli rispose: “In verità io vi dico: non vi conosco”. Vegliate dunque, perché non sapete né il giorno né l’ora.<br>
Le vergini stolte hanno preso la lampada della Parola di Gesù. Non hanno prodotto alcun frutto di obbedienza. Vivono con una Parola spenta. Non possono illuminare la via che porta alla sala delle nozze eterne. I frutti vanno maturati mentre si è in vita, prima che lo sposo arrivi. Poi sarà troppo tardi. Il tempo della fruttificazione è finita. Mai la morte dovrà trovarci senza olio. Non entreremo nella sala del convito eterno. / Madre di Dio, Angeli, Santi, non permettete che la morte ci trovi senza olio.
</p>

<p>
Egli parlava del tempio del suo corpo<br>
LUNEDÌ 9 NOVEMBRE (Gv 2,13-22)<br>
La Chiesa è il corpo di Cristo. Il corpo è uno, ma è fatto da molte membra. Dovendo esse vivere in perfetta comunione e sinergia, vi sono delle regole da rispettare. La prima chiede che ogni membro viva la particolarità del suo dono, sempre però con visione universale, cioè a beneficio di tutto il corpo: “Vi sono diversi carismi, ma uno solo è lo Spirito; vi sono diversi ministeri, ma uno solo è il Signore; vi sono diverse attività, ma uno solo è Dio, che opera tutto in tutti. A ciascuno è data una manifestazione particolare dello Spirito per il bene comune. Ma tutte queste cose le opera l’unico e medesimo Spirito, distribuendole a ciascuno come vuole. Come infatti il corpo è uno solo e ha molte membra, e tutte le membra del corpo, pur essendo molte, sono un corpo solo, così anche il Cristo. Infatti noi tutti siamo stati battezzati mediante un solo Spirito in un solo corpo, Giudei o Greci, schiavi o liberi; e tutti siamo stati dissetati da un solo Spirito” (1Cor 12,4-13). Ognuno pertanto è obbligato a sapere ciò che lo Spirito gli ha dato, quale missione gli ha conferito, quale conformazione a Cristo ha ricevuto. Si conosce, si obbedisce allo Spirito, il corpo di Cristo cresce e produce frutti di vita eterna, salvezza, redenzione. Senza obbedienza, siamo alberi secchi. <br>
La seconda regola vuole che ogni carisma, ministero, vocazione, missione, sia animato dalla carità. La verità non è sufficiente. È necessaria la carità. Neanche la carità da sola è sufficiente. È necessaria la verità. Un albero di fichi per carità non può produrre uva. È un albero di fichi. Così un battezzato non può produrre i frutti di un cresimato o di un presbitero Gli manca la verità soprannaturale che viene dal sacramento: “La carità è magnanima, benevola è la carità; non è invidiosa, non si vanta, non si gonfia d’orgoglio, non manca di rispetto, non cerca il proprio interesse, non si adira, non tiene conto del male ricevuto, non gode dell’ingiustizia ma si rallegra della verità. Tutto scusa, tutto crede, tutto spera, tutto sopporta” (1Cor 13,4-7). Anche nella Lettera ai Romani San Paolo indica la via della carità: “La carità non sia ipocrita: detestate il male, attaccatevi al bene; amatevi gli uni gli altri con affetto fraterno, gareggiate nello stimarvi a vicenda. Non siate pigri nel fare il bene, siate invece ferventi nello spirito; servite il Signore. Siate lieti nella speranza, costanti nella tribolazione, perseveranti nella preghiera. Condividete le necessità dei santi; siate premurosi nell’ospitalità” (Rm 12,9-13). Mai vanno separate verità e carità. La verità è nella carità, la carità è nella verità. Carità e verità sono nello Spirito Santo. La carità è il frutto della verità. <br>
Si avvicinava la Pasqua dei Giudei e Gesù salì a Gerusalemme. Trovò nel tempio gente che vendeva buoi, pecore e colombe e, là seduti, i cambiamonete. Allora fece una frusta di cordicelle e scacciò tutti fuori del tempio, con le pecore e i buoi; gettò a terra il denaro dei cambiamonete e ne rovesciò i banchi, e ai venditori di colombe disse: «Portate via di qui queste cose e non fate della casa del Padre mio un mercato!». I suoi discepoli si ricordarono che sta scritto: «Lo zelo per la tua casa mi divorerà». Allora i Giudei presero la parola e gli dissero: «Quale segno ci mostri per fare queste cose?». Rispose loro Gesù: «Distruggete questo tempio e in tre giorni lo farò risorgere». Gli dissero allora i Giudei: «Questo tempio è stato costruito in quarantasei anni e tu in tre giorni lo farai risorgere?». Ma egli parlava del tempio del suo corpo. Quando poi fu risuscitato dai morti, i suoi discepoli si ricordarono che aveva detto questo, e credettero alla Scrittura e alla parola detta da Gesù.<br>
Come Gesù purifica il tempio di Gerusalemme, ogni membro del corpo di Cristo, ogni figlio della Chiesa deve giorno dopo giorno purificare se stesso, togliendo dal suo corpo, dal suo cuore, dalla sua anima quanto non è conforme alla volontà del Padre e alla verità e carità dello Spirito Santo, quanto indebolisce la grazia di Cristo Gesù, perché essa possa crescere senza misura in noi. Il cristiano farà questo osservando anche i più piccoli precetti del Vangelo. Ognuno deve sapere che sempre la trasgressione delle cose piccole apre la porta alla trasgressione delle grandi. La propria purificazione è la prima opera di carità e verità che dobbiamo a tutto il corpo di Cristo. Se questa prima carità non viene data, le altre sono “carità” umane e non soprannaturali, perché non sono in noi il frutto della Parola. Non danno salvezza. / Madre di Dio, Angeli, Santi, aiutate ogni cristiano perché si purifichi come Dio è puro. 
</p>

<p>
Abbiamo fatto quanto dovevamo fare<br>
MARTEDÌ 10 NOVEMBRE (Lc 17,7-10)<br>
Quando il discepolo di Gesù fa quanto deve fare? Quando trasforma in sua carne e in suo sangue tutta la Parola del Vangelo, secondo doni, carismi, missioni, grazia ricevuti dallo Spirito Santo. Gesù, prima di lasciare questo mondo per tornare al Padre, confessa che ha fatto quanto gli è stato comandato di fare: “Ho manifestato il tuo nome agli uomini che mi hai dato dal mondo. Erano tuoi e li hai dati a me, ed essi hanno osservato la tua parola. Ora essi sanno che tutte le cose che mi hai dato vengono da te, perché le parole che hai dato a me io le ho date a loro. Io prego per loro; non prego per il mondo, ma per coloro che tu mi hai dato, perché sono tuoi. Padre santo, custodiscili nel tuo nome, quello che mi hai dato, perché siano una sola cosa, come noi. Quand’ero con loro, io li custodivo nel tuo nome, quello che mi hai dato, e li ho conservati, e nessuno di loro è andato perduto, tranne il figlio della perdizione, perché si compisse la Scrittura. Io ho dato loro la tua parola e il mondo li ha odiati, perché essi non sono del mondo, come io non sono del mondo” (Gv 17,1-26). Gesù è il Servo obbediente, mite, umile, puro, misericordioso vero, pietoso, giusto, santo. <br>
Anche San Paolo, quando si congeda dai Vescovi dell’Asia, attesta la stessa verità. È certo però che molti di essi non si comporteranno allo stesso modo: “Non ritengo in nessun modo preziosa la mia vita, purché conduca a termine la mia corsa e il servizio che mi fu affidato dal Signore Gesù, di dare testimonianza al vangelo della grazia di Dio. Attesto solennemente oggi, davanti a voi, che io sono innocente del sangue di tutti, perché non mi sono sottratto al dovere di annunciarvi tutta la volontà di Dio. Vegliate su voi stessi e su tutto il gregge, in mezzo al quale lo Spirito Santo vi ha costituiti come custodi per essere pastori della Chiesa di Dio, che si è acquistata con il sangue del proprio Figlio. Io so che dopo la mia partenza verranno fra voi lupi rapaci, che non risparmieranno il gregge; perfino in mezzo a voi sorgeranno alcuni a parlare di cose perverse, per attirare i discepoli dietro di sé. Per questo vigilate, ricordando che per tre anni, notte e giorno, io non ho cessato, tra le lacrime, di ammonire ciascuno di voi” (At 20, 19-31). Leggendo l’Apocalisse troviamo che tutti sono trovati carenti in molte cose. Chi omette una cosa, chi un’altra, chi ne omette molte. <br>
In quel tempo, Gesù disse: «Chi di voi, se ha un servo ad arare o a pascolare il gregge, gli dirà, quando rientra dal campo: “Vieni subito e mettiti a tavola”? Non gli dirà piuttosto: “Prepara da mangiare, stringiti le vesti ai fianchi e servimi, finché avrò mangiato e bevuto, e dopo mangerai e berrai tu”? Avrà forse gratitudine verso quel servo, perché ha eseguito gli ordini ricevuti? Così anche voi, quando avrete fatto tutto quello che vi è stato ordinato, dite: “Siamo servi inutili. Abbiamo fatto quanto dovevamo fare”».<br>
San Pietro rivela ai cristiani che è loro obbligo rivestirsi di ogni virtù. Quando avranno indossato tutte le virtù, allora potranno dire di aver fatto quanto è loro dovere fare: “Per questo mettete ogni impegno per aggiungere alla vostra fede la virtù, alla virtù la conoscenza, alla conoscenza la temperanza, alla temperanza la pazienza, alla pazienza la pietà, alla pietà l’amore fraterno, all’amore fraterno la carità. Questi doni, presenti in voi e fatti crescere, non vi lasceranno inoperosi e senza frutto per la conoscenza del Signore nostro Gesù Cristo. Chi invece non li possiede è cieco, incapace di vedere e di ricordare che è stato purificato dai suoi antichi peccati. Quindi, fratelli, cercate di rendere sempre più salda la vostra chiamata e la scelta che Dio ha fatto di voi. Se farete questo non cadrete mai. Così infatti vi sarà ampiamente aperto l’ingresso nel regno eterno del Signore nostro e salvatore Gesù Cristo” (2Pt 1,5-11). Le opere da fare sono quelle comandate. Gesù si fece obbediente fino alla morte di croce. Anche il cristiano deve farsi obbediente ad ogni parola del Vangelo. Se una sola parola ancora da lui non è stata trasformata in sua carne e suo sangue, non può dire di essere un servo inutile. Gli manca qualcosa per esserlo. L’opera da portare a compimento è per il discepolo di Gesù solo l’obbedienza. Dall’obbedienza scaturiranno tutte le opere della carità materiale e spirituale, della grazia e della verità, della giustizia e della compassione. Senza obbedienza sono opere naturali, mai soprannaturali. / Madre di Dio, Angeli, Santi, fate che ogni cristiano sia di perfetta obbedienza sempre. 
</p>

<p>
Andate a presentarvi ai sacerdoti<br>
MERCOLEDÌ 11 NOVEMBRE (Lc 17,11-19)<br>
Nell’Antica Alleanza, spettava al sacerdote sia dichiarare quando una macchia sulla pelle era lebbra e anche a lui spettava compiere il rito della purificazione, perché fosse riammesso nella comunità. Dichiarata la lebbra, nessuno poteva avere più contatto con lui: “Il lebbroso colpito da piaghe porterà vesti strappate e il capo scoperto; velato fino al labbro superiore, andrà gridando: ‘Impuro! Impuro!’. Sarà impuro finché durerà in lui il male; è impuro, se ne starà solo, abiterà fuori dell’accampamento” (Lev 13,45-46). <br>
San Paolo applica questa norma per la lebbra del peccato. Ai Corinzi chiede che l’uomo macchiatosi di grave immoralità venga tolto dalla comunità, finché non si sarà ravveduto, cioè finché non sarà guarito dal suo male di lebbra spirituale, dell’anima: “Si sente dovunque parlare di immoralità tra voi, e di una immoralità tale che non si riscontra neanche tra i pagani, al punto che uno convive con la moglie di suo padre. E voi vi gonfiate di orgoglio, piuttosto che esserne afflitti in modo che venga escluso di mezzo a voi colui che ha compiuto un’azione simile! Ebbene, io, assente con il corpo ma presente con lo spirito, ho già giudicato, come se fossi presente, colui che ha compiuto tale azione. Nel nome del Signore nostro Gesù, essendo radunati voi e il mio spirito insieme alla potenza del Signore nostro Gesù, questo individuo venga consegnato a Satana a rovina della carne, affinché lo spirito possa essere salvato nel giorno del Signore” (1Cor 5;1-5). Un tempo la Chiesa escludeva dall’Eucaristia quanti cadevano in gravi peccati, perché l’escluso comprendesse il grande male che aveva arrecato a se stesso e arrecava anche agli altri, con il suo scandalo. È nella morte dell’anima e nella lebbra dello spirito. Oggi siamo caduti in una insensibilità così grande e in una accidia così devastante da neanche più avvertire la trasgressione. Oggi si dona l’Eucaristia a chiunque, senza più distinzione tra grazia e peccato. Così agendo si lascia al peccatore il passaporto per l’inferno. Ma oggi anche l’inferno non esiste più.<br>
Mandando i lebbrosi a presentarsi ai sacerdoti, Gesù attesta per loro. Essi per Lui sono già guariti, anche se la guarigione ancora non è avvenuta. I lebbrosi credono e si incamminano. Avviene la guarigione. Cosa fare: ritornare indietro a ringraziare Dio per mezzo di Gesù, che aveva chiesto al Padre la guarigione, o continuare il cammino? Uno decide di ritornare a ringrazia Dio per mezzo di Gesù. Gli altri nove proseguono. Questi nove sono insensibili al dovere di giustizia. Prima viene la giustizia verso Gesù. Poi la giustizia verso se stessi. Prima si ringrazia Gesù, perché ringrazi il Padre, dal quale ha ottenuto il miracolo. Poi ci si reca dai sacerdoti per il rito della purificazione. Ogni uomo e ogni credente in Cristo deve sapere che anche nella giustizia vi è un ordine da osservare. Prima Dio e poi se stessi. Prima si pagano gli operai e poi si fanno le opere di misericordia: “Sacrificare il frutto dell’ingiustizia è un’offerta da scherno e i doni dei malvagi non sono graditi. L’Altissimo non gradisce le offerte degli empi né perdona i peccati secondo il numero delle vittime. Sacrifica un figlio davanti al proprio padre chi offre un sacrificio con i beni dei poveri. Il pane dei bisognosi è la vita dei poveri, colui che glielo toglie è un sanguinario. Uccide il prossimo chi gli toglie il nutrimento, versa sangue chi rifiuta il salario all’operaio” (Sir 34,21-27). Prima delle opere di misericordia, vengono le opere di giustizia. L’ordine di giustizia va rispettato. <br>
Lungo il cammino verso Gerusalemme, Gesù attraversava la Samaria e la Galilea. Entrando in un villaggio, gli vennero incontro dieci lebbrosi, che si fermarono a distanza e dissero ad alta voce: «Gesù, maestro, abbi pietà di noi!». Appena li vide, Gesù disse loro: «Andate a presentarvi ai sacerdoti». E mentre essi andavano, furono purificati. Uno di loro, vedendosi guarito, tornò indietro lodando Dio a gran voce, e si prostrò davanti a Gesù, ai suoi piedi, per ringraziarlo. Era un Samaritano. Ma Gesù osservò: «Non ne sono stati purificati dieci? E gli altri nove dove sono? Non si è trovato nessuno che tornasse indietro a rendere gloria a Dio, all’infuori di questo straniero?». E gli disse: «Àlzati e va’; la tua fede ti ha salvato!».<br>
È ordine di giustizia benedire, lodare, ringraziare Dio per la guarigione ottenuta. Dio però va ringraziato, lodato, benedetto per mezzo di Cristo Gesù. È regola eterna. / Madre di Dio, Angeli, Santi, fate che ogni discepolo di Gesù obbedisca alla giustizia. 
</p>

<p>
Così sarà il Figlio dell’uomo nel suo giorno<br>
GIOVEDÌ 12 NOVEMBRE (Lc 17,20-25)<br>
Con l’ascensione al cielo in corpo e anima, Gesù si sottrae agli occhi della carne. È verità rivelata, che va custodita nel cuore: “Detto questo, mentre lo guardavano, fu elevato in alto e una nube lo sottrasse ai loro occhi. Essi stavano fissando il cielo mentre egli se ne andava, quand’ecco due uomini in bianche vesti si presentarono a loro e dissero: «Uomini di Galilea, perché state a guardare il cielo? Questo Gesù, che di mezzo a voi è stato assunto in cielo, verrà allo stesso modo in cui l’avete visto andare in cielo»” (At 1,9-11). Questa verità non esclude l’altra, altrettanto rivelata, che Gesù possa manifestarsi ad una persona per manifestargli il suo volere.<br>
Saulo di Tarso non solo ha visto il Signore sulla via di Damasco, in più è stato come preso sempre per mano da Lui e da Lui condotto per le strade di questo mondo: “Mentre ero in viaggio e mi stavo avvicinando a Damasco, verso mezzogiorno, all’improvviso una grande luce dal cielo sfolgorò attorno a me; caddi a terra e sentii una voce che mi diceva: “Saulo, Saulo, perché mi perséguiti?”. Io risposi: “Chi sei, o Signore?”. Mi disse: “Io sono Gesù il Nazareno, che tu perséguiti”. Quelli che erano con me videro la luce, ma non udirono la voce di colui che mi parlava. Io dissi allora: “Che devo fare, Signore?”. E il Signore mi disse: “Àlzati e prosegui verso Damasco; là ti verrà detto tutto quello che è stabilito che tu faccia”. E poiché non ci vedevo più, a causa del fulgore di quella luce, guidato per mano dai miei compagni giunsi a Damasco. Un certo Anania, devoto osservante della Legge e stimato da tutti i Giudei là residenti, venne da me, mi si accostò e disse: “Saulo, fratello, torna a vedere!”. E in quell’istante lo vidi. Egli soggiunse: “Il Dio dei nostri padri ti ha predestinato a conoscere la sua volontà, a vedere il Giusto e ad ascoltare una parola dalla sua stessa bocca, perché gli sarai testimone davanti a tutti gli uomini delle cose che hai visto e udito. E ora, perché aspetti? Àlzati, fatti battezzare e purificare dai tuoi peccati, invocando il suo nome”. Dopo il mio ritorno a Gerusalemme, mentre pregavo nel tempio, fui rapito in estasi e vidi lui che mi diceva: “Affréttati ed esci presto da Gerusalemme, perché non accetteranno la tua testimonianza su di me”. E io dissi: “Signore, essi sanno che facevo imprigionare e percuotere nelle sinagoghe quelli che credevano in te; e quando si versava il sangue di Stefano, tuo testimone, anche io ero presente e approvavo, e custodivo i vestiti di quelli che lo uccidevano”. Ma egli mi disse: “Va’, perché io ti manderò lontano, alle nazioni”»” (At 22,6-21). Saranno sempre manifestazioni, apparizioni personali, non comunitarie, non universali. Ma anche con Paolo è stata manifestazione personale. Solo Lui ha visto. Nessun altro ha visto.<br>
In quel tempo, i farisei domandarono a Gesù: «Quando verrà il regno di Dio?». Egli rispose loro: «Il regno di Dio non viene in modo da attirare l’attenzione, e nessuno dirà: “Eccolo qui”, oppure: “Eccolo là”. Perché, ecco, il regno di Dio è in mezzo a voi!». Disse poi ai discepoli: «Verranno giorni in cui desidererete vedere anche uno solo dei giorni del Figlio dell’uomo, ma non lo vedrete. Vi diranno: “Eccolo là”, oppure: “Eccolo qui”; non andateci, non seguiteli. Perché come la folgore, guizzando, brilla da un capo all’altro del cielo, così sarà il Figlio dell’uomo nel suo giorno. Ma prima è necessario che egli soffra molto e venga rifiutato da questa generazione».<br>
Quando Gesù verrà la seconda volta per operare il giudizio finale su ogni carne, tutti lo vedranno nello stesso momento, da ogni luogo della terra. Nessuno lo vedrà prima e nessuno dopo. L’immagine è quella della folgore che brilla nel cielo. La folgore brilla. Tutti la vedono. Chi non l’ha vista, non può più vederla. Ogni discepolo deve custodire questa fede nel cuore. Come nessuno sa quando una folgore apparirà, così nessuno potrà mai dire quando verrà il Figlio dell’uomo per il giudizio. La storia ha sempre smentito e sempre smentirà quanti dicono il giorno e l’ora della venuta di Gesù. Sempre li ha dichiarati e li dichiarerà falsi profeti. Altra verità che Gesù dona è sulla sequenza degli eventi che riguardano la sua persona: prima dovrà essere crocifisso, prima risorgere, prima salire nella gloria dei cieli, poi, quando il Padre deciderà il giorno e l’ora della sua venuta, Lui apparirà sulle nubi del cielo. Chi crede nella Parola di Gesù mai ingannerà i suoi fratelli e mai si lascerà ingannare. Gesù ha parlato. / Madre di Dio, Angeli, Santi, fateci credere nella Parola di Gesù con fede pura e retta. 
</p>

<p>
Come avvenne nei giorni di Noè<br>
VENERDÌ 13 NOVEMBRE (Lc 17,26-37)<br>
Finché Noè non avrà costruito l’arca ognuno può continuare nella sua malvagità, cattiveria, ingiustizia. Poi finisce il tempo del pentimento e della conversione. Chiusa la porta dell’arca, l’acqua devasterà la terra: “Il Signore vide che la malvagità degli uomini era grande sulla terra e che ogni intimo intento del loro cuore non era altro che male, sempre. E il Signore si pentì di aver fatto l’uomo sulla terra e se ne addolorò in cuor suo. Il Signore disse: «Cancellerò dalla faccia della terra l’uomo che ho creato e, con l’uomo, anche il bestiame e i rettili e gli uccelli del cielo, perché sono pentito di averli fatti». Ma Noè trovò grazia agli occhi del Signore. Ma la terra era corrotta davanti a Dio e piena di violenza. Dio guardò la terra ed ecco, essa era corrotta, perché ogni uomo aveva pervertito la sua condotta sulla terra. Allora Dio disse a Noè: «È venuta per me la fine di ogni uomo, perché la terra, per causa loro, è piena di violenza; ecco, io li distruggerò insieme con la terra. Fatti un’arca di legno di cipresso; dividerai l’arca in scompartimenti e la spalmerai di bitume dentro e fuori. Ecco, io sto per mandare il diluvio, cioè le acque, sulla terra, per distruggere sotto il cielo ogni carne in cui c’è soffio di vita; quanto è sulla terra perirà” (Gen 6,1-17). Noè ha creduto prima, ha creduto dopo. Ha salvato la vita sulla terra. La fede di uno salva i molti. <br>
Con Lot abbiamo un’altra storia. Lui è giusto. Il Signore lo toglie dalla città del peccato. Per lui, per la sua giustizia, anche la moglie e le figlie vengono salvate. C’è però un ordine. Lot e i suoi dovranno fuggire lontano dal fuoco, senza voltarsi indietro. Attardarsi è morire. La moglie si attarda a guadare, diviene una statua di sale: “Dopo averli condotti fuori, uno di loro disse: «Fuggi, per la tua vita. Non guardare indietro e non fermarti dentro la valle: fuggi sulle montagne, per non essere travolto!». Presto, fuggi, perché io non posso far nulla finché tu non vi sia arrivato». Il sole spuntava sulla terra e Lot era arrivato a Soar, quand’ecco il Signore fece piovere dal cielo sopra Sòdoma e sopra Gomorra zolfo e fuoco provenienti dal Signore. Distrusse queste città e tutta la valle con tutti gli abitanti delle città e la vegetazione del suolo. Ora la moglie di Lot guardò indietro e divenne una statua di sale” (Gen 19,1-26). Quando il Signore interviene nella storia, c’è un solo fine da raggiungere: salvare la propria vita. Persone e cose vanno lasciate alla loro sorte. Pensare di salvare cose o persone, è perdere la propria vita. Perché allora non applicare questo principio anche alla nostra morte? Noi non sappiamo quando essa verrà. Sappiamo però che verrà. Perché non portiamo la nostra vita nella purezza della fede e lasciamo che ogni cosa venga usata solo come servizio alla nostra fede? Perché come servizio alla fede non poniamo tutta la nostra persona in ogni sua relazione con le altre persone? La salvezza eterna è tutto e tutta la nostra vita deve avere un solo fine: raggiungere la beatitudine nei cieli santi.<br>
In quel tempo, Gesù disse ai suoi discepoli: «Come avvenne nei giorni di Noè, così sarà nei giorni del Figlio dell’uomo: mangiavano, bevevano, prendevano moglie, prendevano marito, fino al giorno in cui Noè entrò nell’arca e venne il diluvio e li fece morire tutti. Come avvenne anche nei giorni di Lot: mangiavano, bevevano, compravano, vendevano, piantavano, costruivano; ma, nel giorno in cui Lot uscì da Sòdoma, piovve fuoco e zolfo dal cielo e li fece morire tutti. Così accadrà nel giorno in cui il Figlio dell’uomo si manifesterà. In quel giorno, chi si troverà sulla terrazza e avrà lasciato le sue cose in casa, non scenda a prenderle; così, chi si troverà nel campo, non torni indietro. Ricordatevi della moglie di Lot. Chi cercherà di salvare la propria vita, la perderà ;ma chi la perderà, la manterrà viva. Io vi dico: in quella notte, due si troveranno nello stesso letto: l’uno verrà portato via e l’altro lasciato; due donne staranno a macinare nello stesso luogo: l’una verrà portata via e l’altra lasciata». Allora gli chiesero: «Dove, Signore?». Ed egli disse loro: «Dove sarà il cadavere, lì si raduneranno insieme anche gli avvoltoi».<br>
Il cielo è terso, pulito. Non appena sulla terra appare un cadavere, subito arrivano gli avvoltoi. Dove c’è un uomo, là c’è la morte, la sciagura, la distruzione, la calamità, la guerra, la devastazione. Come in ogni cosa il fine primario è conservarsi in vita, così fine primario dell’intera vita è raggiungere la vita eterna. Questi due fini sono obbligo di giustizia. A nulla serve fare altro, se poi si perde l’anima per l’eternità. / Madre di Dio, Angeli, Santi, fate che nessuno finisca nella perdizione per nostra colpa. 
</p>

<p>
Fammi giustizia contro il mio avversario<br>
SABATO 14 NOVEMBRE (Lc 18,1-8)<br>
Le Leggi perché la preghiera venga esaudita dal Signore sono tante: il perdono di ogni debito, la purezza del cuore e delle mani, l’insistenza, la sapienza e l’intelligenza nel rendere la richiesta necessaria per la gloria del Signore. Assalonne per essere ascoltato incendia il campo dell’orzo di Ioab: “Assalonne abitò a Gerusalemme due anni, senza vedere la faccia del re. Poi Assalonne fece chiamare Ioab per mandarlo dal re, ma egli non volle andare da lui. Lo fece chiamare una seconda volta, ma non volle andare. Allora Assalonne disse ai suoi servi: «Vedete, il campo di Ioab è vicino al mio e vi è l’orzo: andate e appiccatevi il fuoco!». I servi di Assalonne appiccarono il fuoco al campo. Allora Ioab si alzò, andò a casa di Assalonne e gli disse: «Perché i tuoi servi hanno dato fuoco al mio campo?». Assalonne rispose a Ioab: «Io ti avevo mandato a dire: Vieni qui, voglio mandarti a dire al re: “Perché sono tornato da Ghesur? Era meglio per me stare ancora là”. Ora voglio vedere la faccia del re e, se vi è colpa in me, mi faccia morire!». Ioab allora andò dal re e gli riferì la cosa. Il re fece chiamare Assalonne, che venne e si prostrò con la faccia a terra davanti al re. E il re baciò Assalonne” (2Sam 14,33). A noi è chiesto di incendiare il cuore del Padre, attraverso il cuore di Cristo Gesù. La nostra preghiera deve essere piena di amore. <br>
Mardocheo chiede ad Ester di esporre la sua vita alla morte. Per ottenere la salvezza del popolo di Dio va spesa anche la propria vita: “Ester disse ad Acrateo: «Va’ da Mardocheo e digli: “Tutte le nazioni dell’impero sanno che chiunque, uomo o donna, entri dal re, nel palazzo interno, senza essere chiamato, non avrà scampo; solo colui sul quale il re avrà steso il suo scettro d’oro sarà salvo. E io non sono più stata chiamata a entrare dal re già da trenta giorni”». Acrateo riferì a Mardocheo tutte queste parole di Ester. Mardocheo disse ad Acrateo: «Va’ a dirle: “Ester, non dire a te stessa che tu sola potrai salvarti nel regno, fra tutti i Giudei. Perché se tu ti rifiuti in questa circostanza, da un’altra parte verranno aiuto e protezione per i Giudei. Tu e la casa di tuo padre perirete. Chi sa che tu non sia diventata regina proprio per questa circostanza?”». Ester mandò da Mardocheo l’uomo che era venuto da lei e gli fece dire: «Va’ e raduna i Giudei che abitano a Susa e digiunate per me: per tre giorni e tre notti non mangiate e non bevete. Anch’io e le mie ancelle digiuneremo. Allora, contravvenendo alla legge, entrerò dal re, anche se dovessi morire»” (Est 4,9-17). Si dona a Dio la propria vita e si chiede la vita per il mondo intero. Questo ha fatto Gesù. <br>
In quel tempo, Gesù diceva ai suoi discepoli una parabola sulla necessità di pregare sempre, senza stancarsi mai: «In una città viveva un giudice, che non temeva Dio né aveva riguardo per alcuno. In quella città c’era anche una vedova, che andava da lui e gli diceva: “Fammi giustizia contro il mio avversario”. Per un po’ di tempo egli non volle; ma poi disse tra sé: “Anche se non temo Dio e non ho riguardo per alcuno, dato che questa vedova mi dà tanto fastidio, le farò giustizia perché non venga continuamente a importunarmi”». E il Signore soggiunse: «Ascoltate ciò che dice il giudice disonesto. E Dio non farà forse giustizia ai suoi eletti, che gridano giorno e notte verso di lui? Li farà forse aspettare a lungo? Io vi dico che farà loro giustizia prontamente. Ma il Figlio dell’uomo, quando verrà, troverà la fede sulla terra?».<br>
Neemia invece ci insegna come tutto si deve chiedere a Dio con la preghiera, anche una semplicissima risposta: “Il re mi disse: «Perché hai l’aspetto triste? Eppure non sei malato; non può essere altro che un’afflizione del cuore». Allora io ebbi grande timore e dissi al re: «Viva il re per sempre! Come potrebbe il mio aspetto non essere triste, quando la città dove sono i sepolcri dei miei padri è in rovina e le sue porte sono consumate dal fuoco?». Il re mi disse: «Che cosa domandi?». Allora io pregai il Dio del cielo e poi risposi al re: «Se piace al re e se il tuo servo ha trovato grazia ai tuoi occhi, mandami in Giudea, nella città dove sono i sepolcri dei miei padri, perché io possa ricostruirla»” (Ne 2,1-5). Gesù ci chiede di pregare il Padre con grande fiducia e abbandono. Lui sempre ascolta i suoi figli. Non è come il giudice disonesto. Lui è ricco di misericordia per tutti coloro che vivono come veri suoi figli e a Lui affidano e consegnano la loro vita. Sempre si deve pregare dall’obbedienza alla Parola. / Madre di Dio, Angeli, Santi, fate che ogni cristiano preghi da vero figlio del Padre. 
</p>

<p>
Secondo le capacità di ciascuno<br>
DOMENICA 15 NOVEMBRE (Mt 25,14-30)<br>
Ogni uomo è creatura particolare. Il nostro Dio mai crea un uomo uguale ad un altro uomo. Siamo tutti differenti, unici, non solamente per natura, ma anche per doni dello Spirito Santo, sia per la qualità dei doni ed anche per la quantità. Naturalmente e spiritualmente ognuno è unico. Non vi è un profeta uguale ad un altro profeta, un giusto uguale ad un altro giusto, un santo uguale ad un altro santo. Si è unici nella santità, nella giustizia, nella verità, nell’obbedienza, nella risposta, in ogni altra cosa. L’unicità sia naturale che soprannaturale è anche unicità nel frutto prodotto. Oggi la nostra società ignora totalmente questa legge. Si vuole l’uguaglianza nella natura, nei doni, nei frutti. Ogni distinzione e differenza va abolita. A questo pensiero diabolico non sfugge neanche la differenza di genere e di specie. Anche queste vanno abolite. <br>
Tutto va livellato, uniformato. L’uomo non viene da una fabbrica. Viene dalle mani sapienti del suo Creatore. Ma questa verità è bestemmia per una antropologia atea, areligiosa, afilosofica, ascientifica. L’uguaglianza è solo nella dignità. Siamo tutti creature fatte da Dio. Dio però ha voluto che nella sua creazione regnasse la differenza, la distinzione, la diversità. La parola di Gesù rivela che ad uno sono stati dati cinque talenti. Ad un altro due. Ad un altro uno. Non per capriccio e neanche per arbitrio. Ma secondo le capacità di ciascuno. Anche i frutti sono differenti. Sarebbe ingiusto il Signore se chiedesse la stessa quantità di frutti a tutti e tre. Invece tutti producono in relazione ai doni ricevuti. Cinque talenti ricevuti e cinque prodotti, due ricevuti e due prodotti. Ogni talento ha prodotto un altro talento. Capacità diverse, frutti diversi. Oggi invece questa verità non viene più insegnata e l’uomo diviene una vittima della falsità e della menzogna insegnata non dalla scienza, ma dalla superbia, che rende l’uomo incapace di accogliere la sua unicità di natura, di grazia, di Spirito Santo.<br>
In quel tempo, Gesù disse ai suoi discepoli questa parabola: «Avverrà come a un uomo che, partendo per un viaggio, chiamò i suoi servi e consegnò loro i suoi beni. A uno diede cinque talenti, a un altro due, a un altro uno, secondo le capacità di ciascuno; poi partì. Subito colui che aveva ricevuto cinque talenti andò a impiegarli, e ne guadagnò altri cinque. Così anche quello che ne aveva ricevuti due, ne guadagnò altri due. Colui invece che aveva ricevuto un solo talento, andò a fare una buca nel terreno e vi nascose il denaro del suo padrone. Dopo molto tempo il padrone di quei servi tornò e volle regolare i conti con loro. Si presentò colui che aveva ricevuto cinque talenti e ne portò altri cinque, dicendo: “Signore, mi hai consegnato cinque talenti; ecco, ne ho guadagnati altri cinque”. “Bene, servo buono e fedele – gli disse il suo padrone –, sei stato fedele nel poco, ti darò potere su molto; prendi parte alla gioia del tuo padrone”. Si presentò poi colui che aveva ricevuto due talenti e disse: “Signore, mi hai consegnato due talenti; ecco, ne ho guadagnati altri due”. “Bene, servo buono e fedele – gli disse il suo padrone –, sei stato fedele nel poco, ti darò potere su molto; prendi parte alla gioia del tuo padrone”. Si presentò infine anche colui che aveva ricevuto un solo talento e disse: “Signore, so che sei un uomo duro, che mieti dove non hai seminato e raccogli dove non hai sparso. Ho avuto paura e sono andato a nascondere il tuo talento sotto terra: ecco ciò che è tuo”. Il padrone gli rispose: “Servo malvagio e pigro, tu sapevi che mieto dove non ho seminato e raccolgo dove non ho sparso; avresti dovuto affidare il mio denaro ai banchieri e così, ritornando, avrei ritirato il mio con l’interesse. Toglietegli dunque il talento, e datelo a chi ha i dieci talenti. Perché a chiunque ha, verrà dato e sarà nell’abbondanza; ma a chi non ha, verrà tolto anche quello che ha. E il servo inutile gettatelo fuori nelle tenebre; là sarà pianto e stridore di denti”».<br>
Qual è la verità che la parabola vuole insegnare ad ogni uomo? Mentre in quella delle dieci vergini Gesù ci ha detto che il giudizio è secondo la fede per tutti coloro che hanno accolto il Vangelo, in questa invece ci rivela che sia chi ha accolto la fede e sia quanti non l’hanno accolta, saranno giudicati in base ai talenti ricevuti. Il servo che non ha prodotto il suo talento, non solo è pigro. Non ha messo il talento a frutto. È anche malvagio. Giustifica la sua pigrizia calunniando il suo padrone. Per la pigrizia non può godere di alcuna ricompensa. Per la malvagità merita una severa punizione. Infatti viene gettato nelle tenebre. Nessuno si illuda. Ogni dono va messo a frutto. / Madre di Dio, Angeli, Santi, liberate i cristiani da ogni pigrizia e malvagità.
</p>

<p>
Che cosa vuoi che io faccia per te?<br>
LUNEDÌ 16 NOVEMBRE (Lc 18,35-43)<br>
L’umanità è stata creata sana. Così il Libro della Sapienza: “Sì, Dio ha creato l’uomo per l’incorruttibilità, lo ha fatto immagine della propria natura. Ma per l’invidia del diavolo la morte è entrata nel mondo e ne fanno esperienza coloro che le appartengono” (Sap 2,23-24). La Genesi contiene la stessa verità: “Dio disse: «Facciamo l’uomo a nostra immagine, secondo la nostra somiglianza: dòmini sui pesci del mare e sugli uccelli del cielo, sul bestiame, su tutti gli animali selvatici e su tutti i rettili che strisciano sulla terra». E Dio creò l’uomo a sua immagine; a immagine di Dio lo creò: maschio e femmina li creò” (Gen 1,26-27). Ma poi, per invidia, Satana tenta la donna ed è la morte, la malattia, la sofferenza, ogni disordine morale e spirituale: “Allora la donna vide che l’albero era buono da mangiare, gradevole agli occhi e desiderabile per acquistare saggezza; prese del suo frutto e ne mangiò, poi ne diede anche al marito, che era con lei, e anch’egli ne mangiò. Allora si aprirono gli occhi di tutti e due e conobbero di essere nudi; intrecciarono foglie di fico e se ne fecero cinture” (Gen 3,6-7). Cosa oggi si chiede all’uomo? Che prenda coscienza che tutto il male in lui e nell’umanità, su tutta la terra, è frutto del suo peccato. Presa coscienza, deve chiedere umilmente a Cristo Signore una guarigione efficace. Deve impetrare il dono della sua vita eterna. Senza questa umiltà, sarà sempre un produttore di frutti di morte. Gli manca la vita eterna nel suo seno. Non può produrre frutti di vita.<br>
Oggi l’uomo, non volendo prendere coscienza che i suoi peccati stanno anche modificando geneticamente la sua natura, specie alcuni orrendi vizi, consuma le sue energie a voler rimediare i frutti che la sua natura di peccato produce. Vuole curare i frutti, ma lasciando l’albero aggredito da una infinità di agenti patogeni che lo stanno conducendo alla sua piena devastazione e distruzione. Anzi è l’uomo stesso che prima crea l’albero malato, infetto, marcio e poi consuma invano le sue energie nella speranza di poter guarire, sanare i suoi frutti. Far prendere coscienza all’uomo che il peccato guasta e rovina la sua natura è compito della Chiesa e in modo del tutto particolare è missione dei ministri della Parola e degli amministratori dei misteri di Dio. Sono essi che devono sanare l’anima e lo spirito dell’uomo, perché anche il corpo inizi il suo cammino di guarigione e di ristabilimento nella sua verità di natura. Questo diviene impossibile, quando si ha del peccato sono una pallida nozione giuridica di offesa alla divina Maestà, avendo perso di vista i frutti di morte che esso produce nella natura dell’uomo. Dio non ha detto: “Se ne mangi, offendi me”. Ha detto invece: “Se ne mangi, distruggi te. Entri in un processo di morte inarrestabile dal quale mai più uscirai con le tue sole forze”. Il peccato è ribellione alla legge del Signore. È scardinamento dal suo progetto-uomo. È devastazione e distruzione della natura materiale e spirituale. <br>
Mentre Gesù si avvicinava a Gerico, un cieco era seduto lungo la strada a mendicare. Sentendo passare la gente, domandò che cosa accadesse. Gli annunciarono: «Passa Gesù, il Nazareno!». Allora gridò dicendo: «Gesù, figlio di Davide, abbi pietà di me!». Quelli che camminavano avanti lo rimproveravano perché tacesse; ma egli gridava ancora più forte: «Figlio di Davide, abbi pietà di me!». Gesù allora si fermò e ordinò che lo conducessero da lui. Quando fu vicino, gli domandò: «Che cosa vuoi che io faccia per te?». Egli rispose: «Signore, che io veda di nuovo!». E Gesù gli disse: «Abbi di nuovo la vista! La tua fede ti ha salvato». Subito ci vide di nuovo e cominciò a seguirlo glorificando Dio. E tutto il popolo, vedendo, diede lode a Dio.<br>
Il cieco non solo sa di essere cieco. Sa anche che solo Gesù lo può guarire e per questo grida. Al Figlio di Davide chiede pietà. Per questa sua fede riceve la guarigione. Sempre è necessaria la coscienza dell’uomo di essere nella morte del corpo, dello spirito, dell’anima. Questa coscienza va data. È questo il ministero apostolico nella sua essenza. Aiutare l’uomo, con l’annunzio della Parola, a lasciarsi illuminare dallo Spirito Santo sulla sua reale condizione fisica e spirituale. Lui percorre sentieri di morte. Poi con il dono della grazia strapparlo dalla morte e condurlo nella vita eterna, facendolo camminare in essa fino al raggiungimento della beatitudine nei cieli. / Madre di Dio, Angeli, Santi, dateci la coscienza del peccato e la fede per risorgere. 
</p>

<p>
Cercava di vedere chi era Gesù<br>
MARTEDÌ 17 NOVEMBRE (Lc 19,1-10)<br>
Le vie attraverso le quali un’anima giunge alla conoscenza della verità sono dirette e indirette, ma tutte hanno all’origine lo Spirito Santo che mai arresta la sua mozione e la sua conduzione verso la pienezza della verità che è Gesù Signore. All’opera dello Spirito che è invisibile e misteriosa, sempre poi si deve aggiungere l’azione della Chiesa, che dovrà rendere esplicito ciò che è implicito, passando dalla mozione all’adesione alla verità, alla Legge, al Vangelo, perché siamo lavati, rigenerati, santificati, rinnovati dalla grazia dei sacramenti. Spirito Santo e Chiesa devono completare ogni opera di salvezza. La Chiesa completa ciò che manca allo Spirito. Lo Spirito completa ciò che manca alla Chiesa. La Chiesa dona la Parola. Lo Spirito convince e attrae alla verità ascoltata. Né la Chiesa senza lo Spirito Santo, né lo Spirito Santo senza la Chiesa. In perfetta comunione e sinergia Chiesa e Spirito Santo. <br>
Questa verità la troviamo nella conversione di Cornelio. Il Signore chiede a Cornelio di mandare a chiamare Simone. Cornelio obbedisce. Simone è mandato direttamente dallo Spirito del Signore nella casa di Simone. Anche l’apostolo del Signore è mosso dallo Spirito Santo attraverso la via della visione. Entra nella casa del centurione. Annunzia Cristo Signore. Lo Spirito Santo precede ogni decisione di Simone e scende in modo visibile su tutta la famiglia, così come era sceso nel cenacolo. La decisione è subito presa. Viene amministrato il battesimo: “Pietro stava ancora dicendo queste cose, quando lo Spirito Santo discese sopra tutti coloro che ascoltavano la Parola. E i fedeli circoncisi, che erano venuti con Pietro, si stupirono che anche sui pagani si fosse effuso il dono dello Spirito Santo; li sentivano infatti parlare in altre lingue e glorificare Dio. Allora Pietro disse: «Chi può impedire che siano battezzati nell’acqua questi che hanno ricevuto, come noi, lo Spirito Santo?». E ordinò che fossero battezzati nel nome di Gesù Cristo. Quindi lo pregarono di fermarsi alcuni giorni” (Cfr. At 10.1-48). Mirabile sinergia tra visibile e invisibile, tra Spirito Santo e Apostolo del Signore.<br>
Zaccheo, mosso dallo Spirito Santo, cerca Gesù. Gesù, mosso dallo Spirito Santo, cerca Zaccheo. Questi accoglie il Maestro nella sua casa. Accoglie la verità del Padre che è dinanzi a lui. Lo Spirito illumina il suo cuore, rende forte la sua volontà, facendogli vedere il suo stato spirituale che non è conforme alla Legge del Signore. Sempre illuminato dallo Spirito e da Lui fortificato, Zaccheo prende la decisione di abitare nella casa della Parola di Dio. Dona metà dei suoi beni ai poveri. Entra nella carità del suo Signore. Se ha defraudato qualcuno, restituirà quattro volte tanto. Entra nella giustizia del suo Salvatore e Redentore. Entrando nella Legge, entra nella Salvezza. La Legge è Legge di carità, ma anche di giustizia. Né carità senza giustizia, né giustizia senza carità. La Legge è una e va osservata nella sua pienezza. <br>
In quel tempo, Gesù entrò nella città di Gerico e la stava attraversando, quand’ecco un uomo, di nome Zaccheo, capo dei pubblicani e ricco, cercava di vedere chi era Gesù, ma non gli riusciva a causa della folla, perché era piccolo di statura. Allora corse avanti e, per riuscire a vederlo, salì su un sicomòro, perché doveva passare di là. Quando giunse sul luogo, Gesù alzò lo sguardo e gli disse: «Zaccheo, scendi subito, perché oggi devo fermarmi a casa tua». Scese in fretta e lo accolse pieno di gioia. Vedendo ciò, tutti mormoravano: «È entrato in casa di un peccatore!». Ma Zaccheo, alzatosi, disse al Signore: «Ecco, Signore, io do la metà di ciò che possiedo ai poveri e, se ho rubato a qualcuno, restituisco quattro volte tanto». Gesù gli rispose: «Oggi per questa casa è venuta la salvezza, perché anch’egli è figlio di Abramo. Il Figlio dell’uomo infatti è venuto a cercare e a salvare ciò che era perduto».<br>
Oggi, essendo andata smarrita la nostra piena dipendenza dalla Legge eterna, che è insieme di carità e di giustizia, o viviamo la carità senza alcuna giustizia o vogliamo la giustizia senza alcuna carità. Invece la Legge del Signore è giustizia perché è obbligo eterno dare all’altro ciò che è suo. Ma è anche obbligo eterno dare all’altro ciò che è nostro. Essere misericordiosi, pietosi, compassionevoli, ricchi di perdono, con volontà di trovare una via di riconciliazione, è obbligo di Legge divina. Come è volontà di Dio non fare il male, così è anche volontà di Dio fare ogni bene. È obbligo universale. / Madre di Dio, Angeli, Santi, fate che il cristiano sempre viva i suoi obblighi di Legge.
</p>

<p>
Signore, salvami!<br>
MERCOLEDÌ 18 NOVEMBRE (Mt 14,22-33)<br>
Gesù non è mai dalla sua volontà. È sempre invece dalla volontà del Padre, a Lui data nella sua purissima luce di verità e di modalità, dallo Spirito Santo. Gesù costringe i suoi discepoli a salire sulla barca e a precederlo all’altra riva. Quella di Gesù non è una costrizione né di schiavitù né di arbitrio. È invece una costrizione necessaria perché quanto Lui dovrà compiere durante la notte servirà a far crescere la fede dei suoi discepoli. Questi domani dovranno andare nel mondo a predicare il suo mistero. Ogni lacuna nel mistero del Salvatore è lacuna nel mistero dei salvati. Ogni carenza di verità sulla persona di Gesù diviene e si trasforma in carenza di verità nella persona dei redenti. Invece dalla pienezza del mistero di Cristo abbiamo la pienezza del mistero del cristiano. Pietro è forte nella fede in Cristo Gesù e tutta la Chiesa sarà forte nella fede nel suo Signore. Se invece la fede di Pietro è lacunosa, anche la fede dei discepoli sarà lacunosa. Ogni indecisione di Pietro sarà indecisione nei discepoli di Gesù. <br>
Questa verità San Paolo la rivela nella lettera ai Galati. Pietro ha un momento di confusione non sulla fede, ma sulle modalità di comportamento in ordine alla manifestazione visibile di essa, e la Chiesa ne subisce un potente influsso negativo: “Ma quando Cefa venne ad Antiòchia, mi opposi a lui a viso aperto perché aveva torto. Infatti, prima che giungessero alcuni da parte di Giacomo, egli prendeva cibo insieme ai pagani; ma, dopo la loro venuta, cominciò a evitarli e a tenersi in disparte, per timore dei circoncisi. E anche gli altri Giudei lo imitarono nella simulazione, tanto che pure Bàrnaba si lasciò attirare nella loro ipocrisia. Ma quando vidi che non si comportavano rettamente secondo la verità del Vangelo, dissi a Cefa in presenza di tutti: «Se tu, che sei Giudeo, vivi come i pagani e non alla maniera dei Giudei, come puoi costringere i pagani a vivere alla maniera dei Giudei?»” (Gal 2,11-14). Per questo motivo Pietro non può avere alcuna incertezza né sulla verità piena del mistero di Gesù e neanche sulle modalità attraverso le quali il mistero va annunziato, manifestato, vissuto. Una sua debolezza, fragilità, confusione all’istante investe tutta la comunità dei credenti in Cristo Signore. Lui sempre si deve ricordare del suo ministero. Lui sempre dovrà essere legato in modo indissolubile a Cristo e allo Spirito Santo. La Chiesa ha bisogno di questo suo legame. Se Lui si scioglie da Cristo e dallo Spirito, anche la Chiesa si scioglie da Cristo e dallo Spirito, incamminandosi su vie mondane e non più divine. <br>
Subito dopo costrinse i discepoli a salire sulla barca e a precederlo sull’altra riva, finché non avesse congedato la folla. Congedata la folla, salì sul monte, in disparte, a pregare. Venuta la sera, egli se ne stava lassù, da solo. La barca intanto distava già molte miglia da terra ed era agitata dalle onde: il vento infatti era contrario. Sul finire della notte egli andò verso di loro camminando sul mare. Vedendolo camminare sul mare, i discepoli furono sconvolti e dissero: «È un fantasma!» e gridarono dalla paura. Ma subito Gesù parlò loro dicendo: «Coraggio, sono io, non abbiate paura!». Pietro allora gli rispose: «Signore, se sei tu, comandami di venire verso di te sulle acque». Ed egli disse: «Vieni!». Pietro scese dalla barca, si mise a camminare sulle acque e andò verso Gesù. Ma, vedendo che il vento era forte, s’impaurì e, cominciando ad affondare, gridò: «Signore, salvami!». E subito Gesù tese la mano, lo afferrò e gli disse: «Uomo di poca fede, perché hai dubitato?». Appena saliti sulla barca, il vento cessò. Quelli che erano sulla barca si prostrarono davanti a lui, dicendo: «Davvero tu sei Figlio di Dio!».<br>
Camminando sulle acque, Gesù attesta ai suoi discepoli di essere oltre ogni profeta dell’Antico Testamento, oltre lo stesso Mosè e oltre gli stessi Elia ed Eliseo. Pietro vuole essere certo che l’uomo che cammina sulle acque è Gesù e per questo gli chiede di poter anche lui camminare sul mare. Gesù glielo concede. Pietro inizia a camminare. Ha paura. Sta per affondare. Subito però prega Gesù perché lo salvi. L’insegnamento è grande. Se Pietro vorrà camminare sul mare del mondo per raggiungere Cristo e parlare sempre dal suo cuore mai dovrà avere paura. Nei momenti di paura sempre dovrà ricordarsi di pregare, chiedere aiuto, salvezza al suo Maestro. Fede, fortezza nello Spirito Santo, preghiera sono le armi messe a disposizione di Pietro perché sempre cammini verso il suo Maestro. / Madre di Dio, Angeli, Santi, non permettete che i cristiani affondino in acque profonde. 
</p>

<p>
Alla vista della città pianse su di essa<br>
GIOVEDÌ 19 NOVEMBRE (Lc 19,41-44)<br>
La Parola del Signore rimane stabile in eterno. Urge però leggerla sempre nello Spirito Santo e mai fermarsi alla sua lettera. Gesù non dice sulla su Gerusalemme che già non sia stato detto dal Padre: “Se non cercherai di eseguire tutte le parole di questa legge, scritte in questo libro, avendo timore di questo nome glorioso e terribile del Signore, tuo Dio, allora il Signore colpirà te e i tuoi discendenti con flagelli prodigiosi: flagelli grandi e duraturi, malattie maligne e ostinate. Farà tornare su di te le infermità dell’Egitto, delle quali tu avevi paura, e si attaccheranno a te. Anche ogni altra malattia e ogni altro flagello, che non sta scritto nel libro di questa legge, il Signore manderà contro di te, finché tu non sia distrutto. Voi rimarrete in pochi uomini, dopo essere stati numerosi come le stelle del cielo, perché non avrai obbedito alla voce del Signore, tuo Dio. Come il Signore gioiva a vostro riguardo nel beneficarvi e moltiplicarvi, così il Signore gioirà a vostro riguardo nel farvi perire e distruggervi. Sarete strappati dal paese in cui stai per entrare per prenderne possesso. Il Signore ti disperderà fra tutti i popoli, da un’estremità all’altra della terra. Là servirai altri dèi, che né tu né i tuoi padri avete conosciuto, dèi di legno e di pietra. Fra quelle nazioni non troverai sollievo e non vi sarà luogo di riposo per la pianta dei tuoi piedi. Là il Signore ti darà un cuore trepidante, languore di occhi e animo sgomento. La tua vita ti starà dinanzi come sospesa a un filo. Proverai spavento notte e giorno e non sarai sicuro della tua vita. Alla mattina dirai: “Se fosse sera!” e alla sera dirai: “Se fosse mattina!”, a causa dello spavento che ti agiterà il cuore e delle cose che i tuoi occhi vedranno. Il Signore ti farà tornare in Egitto su navi, per una via della quale ti ho detto: “Non dovrete più rivederla!”. E là vi metterete in vendita ai vostri nemici come schiavi e schiave, ma nessuno vi acquisterà»” (Dt 28,58-68). Lette nello Spirito Santo e secondo la sua verità queste parole dicono che la vita del popolo è nella Legge del Signore. Il popolo esce dalla Legge del Signore – oggi la Legge è Cristo Gesù – ed è la sua fine. <br>
In quel tempo, Gesù, quando fu vicino a Gerusalemme, alla vista della città pianse su di essa dicendo: «Se avessi compreso anche tu, in questo giorno, quello che porta alla pace! Ma ora è stato nascosto ai tuoi occhi. Per te verranno giorni in cui i tuoi nemici ti circonderanno di trincee, ti assedieranno e ti stringeranno da ogni parte; distruggeranno te e i tuoi figli dentro di te e non lasceranno in te pietra su pietra, perché non hai riconosciuto il tempo in cui sei stata visitata».<br>
La stessa regola vale per quanto è scritto nel Libro del Levitico: “Quelli che tra voi saranno superstiti si consumeranno a causa delle proprie colpe nei territori dei loro nemici; anche a causa delle colpe dei loro padri periranno con loro. Dovranno confessare la loro colpa e la colpa dei loro padri: per essere stati infedeli nei miei riguardi ed essersi opposti a me; perciò anch’io mi sono opposto a loro e li ho deportati nella terra dei loro nemici. Allora il loro cuore non circonciso si umilierà e sconteranno la loro colpa. E io mi ricorderò della mia alleanza con Giacobbe, dell’alleanza con Isacco e dell’alleanza con Abramo, e mi ricorderò della terra. Quando dunque la terra sarà abbandonata da loro e godrà i suoi sabati, mentre rimarrà deserta, senza di loro, essi sconteranno la loro colpa, per avere disprezzato le mie prescrizioni ed essersi stancati delle mie leggi. Nonostante tutto questo, quando saranno nella terra dei loro nemici, io non li rigetterò e non mi stancherò di loro fino al punto di annientarli del tutto e di rompere la mia alleanza con loro, poiché io sono il Signore, loro Dio; ma mi ricorderò in loro favore dell’alleanza con i loro antenati, che ho fatto uscire dalla terra d’Egitto davanti alle nazioni, per essere loro Dio. Io sono il Signore”»” (Lev 26,39-45). Il popolo del Signore, condotto dai suoi capi tutti ostili a Cristo Gesù, non ha accolto la voce del suo Dio, che parla ad esso attraverso la voce del suo Messia. Si è ostinato nel suo peccato di ribellione e di disobbedienza. Poiché la vita è nella Parola di Cristo, esso è rimasto senza vita. Anche una mosca lo potrà distruggere. Oggi in modo particolare vale anche per i discepoli di Gesù. O si entra nella Parola e si agisce e si pensa dalla Parola, o non ci sarà per alcuno la vita eterna. Dio benedice nella sua Parola. Si entra nella Parola, si vive la Parola, si è benedetti, si gode la vita eterna. / Madre di Dio, Angeli, Santi, fate che la casa del cristiano sia la Parola di Cristo Gesù.
</p>

<p>
La mia casa sarà casa di preghiera<br>
VENERDÌ 20 NOVEMBRE (Lc 19,45-48)<br>
Gesù ricorda al suo popolo due antiche profezie. La prima è quella di Geremia. Si va nella casa del Signore per avvolgersi di tutta la santità di Dio, così da essere nella vita santi come Dio è santo. Non si va in essa come il brigante si rifugia nella spelonca per poi poter continuare nelle sue opere malvage e cattive. Santo è Dio e santo è il suo popolo. Vera dovrà essere la conversione e vera l’obbedienza. La non obbedienza e la non conversione rendono peccaminosa la frequenza della casa del Signore. <br>
Così Geremia ha parlato al popolo di Dio: “Ma voi confidate in parole false, che non giovano: rubare, uccidere, commettere adulterio, giurare il falso, bruciare incenso a Baal, seguire altri dèi che non conoscevate. Poi venite e vi presentate davanti a me in questo tempio, sul quale è invocato il mio nome, e dite: “Siamo salvi!”, e poi continuate a compiere tutti questi abomini. Forse per voi è un covo di ladri questo tempio sul quale è invocato il mio nome? Anch’io però vedo tutto questo! Oracolo del Signore. Andate, dunque, nella mia dimora di Silo, dove avevo da principio posto il mio nome; considerate che cosa io ne ho fatto a causa della malvagità d’Israele, mio popolo. Ora, poiché avete compiuto tutte queste azioni – oracolo del Signore – e, quando vi ho parlato con premura e insistenza, non mi avete ascoltato e quando vi ho chiamato non mi avete risposto, io tratterò questo tempio sul quale è invocato il mio nome e in cui confidate, e questo luogo che ho concesso a voi e ai vostri padri, come ho trattato Silo. Vi scaccerò dalla mia presenza, come ho scacciato tutti i vostri fratelli, tutta la discendenza di Èfraim” (Ger 7,8-15). Il Dio santo vuole un popolo santo. Il Dio vero un popolo vero. Il Dio giusto un popolo giusto. Il Dio fedele un popolo fedele. <br>
In quel tempo, Gesù, entrato nel tempio, si mise a scacciare quelli che vendevano, dicendo loro: «Sta scritto: “La mia casa sarà casa di preghiera”. Voi invece ne avete fatto un covo di ladri». Ogni giorno insegnava nel tempio. I capi dei sacerdoti e gli scribi cercavano di farlo morire e così anche i capi del popolo; ma non sapevano che cosa fare, perché tutto il popolo pendeva dalle sue labbra nell’ascoltarlo.<br>
Isaia annunzia che domani il tempo del Signore sarà casa di preghiera per tutti i popoli. Tutti potranno entrare nella casa del Signore, perché il Signore sarà il Dio di ogni uomo: “Così dice il Signore: «Osservate il diritto e praticate la giustizia, perché la mia salvezza sta per venire, la mia giustizia sta per rivelarsi». Beato l’uomo che così agisce e il figlio dell’uomo che a questo si attiene, che osserva il sabato senza profanarlo, che preserva la sua mano da ogni male. Non dica lo straniero che ha aderito al Signore: «Certo, mi escluderà il Signore dal suo popolo!». Non dica l’eunuco: «Ecco, io sono un albero secco!». Poiché così dice il Signore: «Agli eunuchi che osservano i miei sabati, preferiscono quello che a me piace e restano fermi nella mia alleanza, io concederò nella mia casa e dentro le mie mura un monumento e un nome più prezioso che figli e figlie; darò loro un nome eterno che non sarà mai cancellato. Gli stranieri, che hanno aderito al Signore per servirlo e per amare il nome del Signore, e per essere suoi servi, quanti si guardano dal profanare il sabato e restano fermi nella mia alleanza, li condurrò sul mio monte santo e li colmerò di gioia nella mia casa di preghiera. I loro olocausti e i loro sacrifici saranno graditi sul mio altare, perché la mia casa si chiamerà casa di preghiera per tutti i popoli»” (Is 56,1-7). Il profeta Isaia è voce di purissima verità. Il Dio di Abramo è il Creatore di ogni uomo. Ogni uomo viene dalla sua Parola onnipotente. Il Dio Creatore di tutti è anche il Dio Salvatore di tutti. <br>
Dio salva ogni uomo per mezzo del suo Figlio Unigenito, non solo per suo mezzo, ma anche in Lui e per Lui. La casa di preghiera per tutti i popoli è il corpo di Cristo Signore. Ogni uomo dovrà essere chiamato a divenire questa casa di preghiera, casa nella quale ogni altro uomo potrà incontrarsi con il suo Signore, il suo Creatore, il suo Salvatore, il suo Redentore. Oggi questa verità sta per essere abbandonata. Urge riprenderla e rimetterla sul candelabro perché illumini ogni uomo. La salvezza è solo in Cristo, con Cristo, per Cristo. Si abbandona Cristo, si abbandona la vera salvezza. / Madre di Dio, Angeli, Santi, fate che ogni cristiano sia casa di salvezza per tutti. 
</p>

<p>
Non prendono né moglie né marito<br>
SABATO 21 NOVEMBRE (Lc 20,27-40)<br>
Ogni argomentazione ha delle regole ferree da seguire. Prima regola. L’ipotesi è ipotesi. La supposizione è supposizione. L’immaginazione è immaginazione. La fantascienza è fantascienza. L’ateismo è ateismo. L’agnosticismo è agnosticismo. La gnosi è gnosi. La filosofia è filosofia. La teologia è teologia. La rivelazione è rivelazione. La Legge di Dio è Legge di Dio. La sapienza è sapienza. La visione è visione. Il sogno è sogno. La leggenda è leggenda. La parabola è parabola. L’allegoria è allegoria. La mistagogia è mistagogia. Prendere i principi di una scienza e con essa dedurre conclusioni che riguardano un’altra scienza è gravissimo errore metodologico. Ma oggi neanche quest’errore più si commette. Si commetteva ieri. Oggi ognuno parla dal suo cuore e sentenzia quanto gli pare meglio. Oggi siamo ritornati nella torre di Babele. Siamo abili a recitare soliloqui. Nessuno più vuole principi oggettivi dai quali partire per imbastire un discorso. Anche perché i principi degli uni sono rifiutati in nome dei principi degli altri, a causa della nostra mente incapace ormai di cogliere l’universale nel particolare, l’invisibile nel visibile, il futuro nel presente, l’eternità nel tempo, il divino nell’umano. Eppure l’uomo creato da Dio è capace per natura di ragionamento, che non è costruire un discorso logico fondato sulla falsità dei principi, ma di elaborare solide argomentazioni oggettive in modo da pervenire alla verità.<br>
I sadducei partono da un caso limite che è stato vissuto nel tempo. Inventato o reale a noi non deve interessare. Non si può assumere ciò che è pura esperienza e da essa giungere a negare verità di trascendenza. Non si può argomentare per mancanza di sviluppo di verità oggettive. Da una verità oggettiva si può ricavare una verità oggettiva per argomentazione. Ma rimanendo sempre sul piano dell’argomentazione. Quando si va oltre lo sviluppo delle verità, le conclusioni sono tutte false. La scienza si deve fermare alla scienza. La fede alla fede. La rivelazione alla rivelazione. Se l’ateo possiede la fede nella non esistenza di Dio, da questa fede non può dedurre la non creazione dal nulla. Se lo fa, commette una violazione del suo stesso principio di fede. Si deve astenere da ogni conclusione o affermazione che va oltre il sensibile e il percepibile. Così anche il sadduceo, se lui non crede nella vita eterna, deve astenersi dall’affermazione che essa non esiste con argomenti di ragione. Le premesse sono di negazione e tutte le sue argomentazioni tenderanno all’affermazione di ciò che lui nega. Oggi siamo nel caos veritativo oggettivo, perché ormai la volontà ha preso il posto della razionalità. Ciò che si vuole è vero e giusto. Ciò che non si vuole è falso e ingiusto e questo ad ogni livello. Siamo nella disumanità più disumana. Un tempo almeno esisteva la verità di natura di genere e di specie. Oggi neanche questa esiste. <br>
In quel tempo, si avvicinarono a Gesù alcuni sadducei – i quali dicono che non c’è risurrezione – e gli posero questa domanda: «Maestro, Mosè ci ha prescritto: “Se muore il fratello di qualcuno che ha moglie, ma è senza figli, suo fratello prenda la moglie e dia una discendenza al proprio fratello”. C’erano dunque sette fratelli: il primo, dopo aver preso moglie, morì senza figli. Allora la prese il secondo e poi il terzo e così tutti e sette morirono senza lasciare figli. Da ultimo morì anche la donna. La donna dunque, alla risurrezione, di chi sarà moglie? Poiché tutti e sette l’hanno avuta in moglie». Gesù rispose loro: «I figli di questo mondo prendono moglie e prendono marito; ma quelli che sono giudicati degni della vita futura e della risurrezione dai morti, non prendono né moglie né marito: infatti non possono più morire, perché sono uguali agli angeli e, poiché sono figli della risurrezione, sono figli di Dio. Che poi i morti risorgano, lo ha indicato anche Mosè a proposito del roveto, quando dice: “Il Signore è il Dio di Abramo, Dio di Isacco e Dio di Giacobbe”. Dio non è dei morti, ma dei viventi; perché tutti vivono per lui». Dissero allora alcuni scribi: «Maestro, hai parlato bene». E non osavano più rivolgergli alcuna domanda.<br>
Gesù è divinamente saggio. Argomenta dalla rivelazione nella quale i sadducei dicono di credere. Si serve dei Libri canonici. Evita i Libri deuterocanonici. Prima di tutto il mondo futuro non è sul modello del mondo presente. Cade così tutto il pensiero dei sadducei. Dio non è Dio dei morti, ma dei vivi. Argomentazione perfetta, purissima. / Madre di Dio, Angeli, liberate i cristiani da ogni falsa argomentazione nella fede, 
</p>

<p>
Egli separerà gli uni dagli altri<br>
DOMENICA 22 NOVEMBRE (Mt 25,31-46)<br>
Il Vangelo va letto e interpretato secondo il Vangelo. San Matteo nel Capitolo XXV del suo Vangelo rivela che vi sono tre giudizi: il primo secondo le regole della fede nella Parola di Gesù. È la parabola delle dieci vergini. Il secondo è secondo la personale fruttificazione di ogni dono sia di natura che di grazia e verità elargitoci da Dio. Un vescovo è giudicato perché vescovo. Un papa perché papa. Un presbitero perché presbitero. Un filosofo perché filosofo. Uno scienziato perché scienziato. Un artista perché artista. Un contadino perché contadino. Un artigiano perché artigiano. Ognuno è obbligato a mettere a frutto ogni grazia ricevuta. È la parabola dei talenti o delle monete. Il terzo giudizio è sul bene che avremmo potuto operare e non lo abbiamo operato. Poiché è obbligo fare il bene e non facoltativo, anche questo giudizio è secondo verità di giustizia e non semplicemente su verità di carità. È volontà di Dio che i suoi doni vengano condivisi. Lui li elargisce secondo questa finalità. Non condividere quanto si è ricevuto, ci fa ingiusti, ladri. Di conseguenza meritevoli di condanna. Abbiamo violato una fondamentale, primaria legge data dal Signore all’uomo. Questa legge mai va disattesa, mai omessa, mai violata. Come noi viviamo con i suoi doni, così gli altri devono vivere con i nostri doni. A noi Dio dona perché noi doniamo. Ecco il fondamento della condanna eterna. Senza Legge non c’è violazione e di conseguenza neanche potrà esserci giudizio né alcuna condanna. Invece è la Legge del Signore violata, omessa, manomessa, disprezzata che ci rende rei di morte eterna.<br>
In quel tempo, Gesù disse ai suoi discepoli: «Quando il Figlio dell’uomo verrà nella sua gloria, e tutti gli angeli con lui, siederà sul trono della sua gloria. Davanti a lui verranno radunati tutti i popoli. Egli separerà gli uni dagli altri, come il pastore separa le pecore dalle capre, e porrà le pecore alla sua destra e le capre alla sinistra. Allora il re dirà a quelli che saranno alla sua destra: “Venite, benedetti del Padre mio, ricevete in eredità il regno preparato per voi fin dalla creazione del mondo, perché ho avuto fame e mi avete dato da mangiare, ho avuto sete e mi avete dato da bere, ero straniero e mi avete accolto, nudo e mi avete vestito, malato e mi avete visitato, ero in carcere e siete venuti a trovarmi”. Allora i giusti gli risponderanno: “Signore, quando ti abbiamo visto affamato e ti abbiamo dato da mangiare, o assetato e ti abbiamo dato da bere? Quando mai ti abbiamo visto straniero e ti abbiamo accolto, o nudo e ti abbiamo vestito? Quando mai ti abbiamo visto malato o in carcere e siamo venuti a visitarti?”.<br>
E il re risponderà loro: “In verità io vi dico: tutto quello che avete fatto a uno solo di questi miei fratelli più piccoli, l’avete fatto a me”. Poi dirà anche a quelli che saranno alla sinistra: “Via, lontano da me, maledetti, nel fuoco eterno, preparato per il diavolo e per i suoi angeli, perché ho avuto fame e non mi avete dato da mangiare, ho avuto sete e non mi avete dato da bere, ero straniero e non mi avete accolto, nudo e non mi avete vestito, malato e in carcere e non mi avete visitato”. Anch’essi allora risponderanno: “Signore, quando ti abbiamo visto affamato o assetato o straniero o nudo o malato o in carcere, e non ti abbiamo servito?”. Allora egli risponderà loro: “In verità io vi dico: tutto quello che non avete fatto a uno solo di questi più piccoli, non l’avete fatto a me”. E se ne andranno: questi al supplizio eterno, i giusti invece alla vita eterna».<br>
Poiché il Vangelo va letto secondo il Vangelo, nessuno deve pensare che basti fare un po’ di carità materiale o spirituale per essere salvati. Prima di ogni cosa i tre giudizi sono indivisibili e inseparabili. Il discepolo di Gesù è giudicato secondo il Vangelo e quindi è obbligato a vivere ogni Parola che è uscita dalla bocca e dal cuore del suo Maestro. In secondo luogo urge affermare contro la religione della sola opera di misericordia, che è impossibile per l’uomo agire secondo lo Spirito se vive secondo la carne. Alla religione della carità necessariamente si deve aggiungere la religione della grazia, della verità, della luce, della vita eterna, della rigenerazione, della creazione dell’uomo nuovo. Senza la religione dello Spirito Santo e della grazia e verità, non si avrebbe alcun bisogno di Gesù Signore e neanche della Chiesa. Gli stessi apostoli a nulla servirebbero. Sarebbe sufficiente mettere alcuni megafoni per le strade con il compito di ricordare che le opere di misericordia aprono le porte del regno eterno. Ma l’uomo, senza la grazia, è sordo, cieco, muto. Non vede il povero e neanche lo ascolta.<br>
Madre di Dio, Angeli, Santi, fateci della purissima religione della grazia e della verità. 
</p>

<p>
Vide anche una vedova povera<br>
LUNEDÌ 23 NOVEMBRE (Lc 21,1-4)<br>
La donna più povera di ogni tempo che dona tutta se stessa Dio, nel suo corpo, nel suo spirito, nella sua anima, per tutto il tempo della sua dimora sulla nostra terra, è la Vergine Maria. Non appena l’Angelo le annunzia la volontà del suo Dio, Lei si dona tutta, senza trattenere per se stessa neanche un pensiero, un desiderio, un semplice moto del suo cuore: “Al sesto mese, l’angelo Gabriele fu mandato da Dio in una città della Galilea, chiamata Nàzaret, a una vergine, promessa sposa di un uomo della casa di Davide, di nome Giuseppe. La vergine si chiamava Maria. Entrando da lei, disse: «Rallégrati, piena di grazia: il Signore è con te». A queste parole ella fu molto turbata e si domandava che senso avesse un saluto come questo. L’angelo le disse: «Non temere, Maria, perché hai trovato grazia presso Dio. Ed ecco, concepirai un figlio, lo darai alla luce e lo chiamerai Gesù. Sarà grande e verrà chiamato Figlio dell’Altissimo; il Signore Dio gli darà il trono di Davide suo padre e regnerà per sempre sulla casa di Giacobbe e il suo regno non avrà fine». Allora Maria disse all’angelo: «Come avverrà questo, poiché non conosco uomo?». Le rispose l’angelo: «Lo Spirito Santo scenderà su di te e la potenza dell’Altissimo ti coprirà con la sua ombra. Perciò colui che nascerà sarà santo e sarà chiamato Figlio di Dio. Ed ecco, Elisabetta, tua parente, nella sua vecchiaia ha concepito anch’essa un figlio e questo è il sesto mese per lei, che era detta sterile: nulla è impossibile a Dio». Allora Maria disse: «Ecco la serva del Signore: avvenga per me secondo la tua parola». E l’angelo si allontanò da lei” (Lc 1,26-38). Più Dio di dona a noi e più noi ci doniamo a lui. Più accogliamo Lui nel cuore e più siamo capaci di donarci a lui. Oggi tutte le crisi di identità spirituali e fisiche, sono segno di questa carenza di Dio nel cuore. Avendo il cuore vuoti di Dio, dobbiamo colmarlo di ogni fieno di superbia, ambizione, vanità, accaparramento di ruoli e di ministeri. <br>
La povertà è vera, se vera è l’umiltà. Umiltà falsa, povertà falsa. Maria non è donna umile, è l’umiltà in persona: “Allora Maria disse: «L’anima mia magnifica il Signore e il mio spirito esulta in Dio, mio salvatore, perché ha guardato l’umiltà della sua serva. D’ora in poi tutte le generazioni mi chiameranno beata. Grandi cose ha fatto per me l’Onnipotente e Santo è il suo nome; di generazione in generazione la sua misericordia per quelli che lo temono. Ha spiegato la potenza del suo braccio, ha disperso i superbi nei pensieri del loro cuore; ha rovesciato i potenti dai troni, ha innalzato gli umili; ha ricolmato di beni gli affamati, ha rimandato i ricchi a mani vuote. Ha soccorso Israele, suo servo, ricordandosi della sua misericordia, come aveva detto ai nostri padri, per Abramo e la sua discendenza, per sempre»” (Lc 1,46-55). Noi oggi predichiamo una povertà atea. Un cuore non si svuota di sé, se non viene colmato di Dio, in Cristo Gesù, per opera dello Spirito Santo. La povertà vera è sempre e solo opera della Beata Trinità nel nostro cuore. Oggi siamo talmente ricchi di noi stessi da essere incapaci di cantare le glorie del nostro Dio. Non avendo Dio nel cuore neanche lo possiamo cantare. Maria invece, stupenda opera della Trinità, canta mirabilmente il suo Dio. <br>
Gesù, alzàti gli occhi, vide i ricchi che gettavano le loro offerte nel tesoro del tempio. Vide anche una vedova povera, che vi gettava due monetine, e disse: «In verità vi dico: questa vedova, così povera, ha gettato più di tutti. Tutti costoro, infatti, hanno gettato come offerta parte del loro superfluo. Ella invece, nella sua miseria, ha gettato tutto quello che aveva per vivere».<br>
La povertà di Maria non ha fine perché non ha fine la sua umiltà e la sua obbedienza. Presso la croce si lascia donare dal Figlio al discepolo e dal discepolo si lascia prendere come sua vera Madre: “Stavano presso la croce di Gesù sua madre, la sorella di sua madre, Maria madre di Clèopa e Maria di Màgdala. Gesù allora, vedendo la madre e accanto a lei il discepolo che egli amava, disse alla madre: «Donna, ecco tuo figlio!». Poi disse al discepolo: «Ecco tua madre!». E da quell’ora il discepolo l’accolse con sé” (Gv 19,15-27). Maria si è posta interamente nelle mani del Padre e del Figlio e dello Spirito Santo. Si è lasciata prendere come Madre dal discepolo per servirlo con lo stesso amore, la stessa fede, la stessa speranza con la quale ha servito Gesù. Lei sì che ha dato a Dio tutto quanto aveva per vivere. È stata tutta di Dio. / Madre di Dio, Angeli, Santi, fate che ogni cristiano sia veramente povero in spirito. 
</p>

<p>
Badate di non lasciarvi ingannare<br>
MARTEDÌ 24 NOVEMBRE (Lc 21,5-11)<br>
Quale regola infallibile il discepolo di Gesù deve seguire per non lasciarsi ingannare da Satana? San Paolo ci avverte. Satana sa trasformarsi anche in angelo di luce, carità, misericordia, compassione per la rovina dei credenti: “Io provo infatti per voi una specie di gelosia divina: vi ho promessi infatti a un unico sposo, per presentarvi a Cristo come vergine casta. Temo però che, come il serpente con la sua malizia sedusse Eva, così i vostri pensieri vengano in qualche modo traviati dalla loro semplicità e purezza nei riguardi di Cristo. Infatti, se il primo venuto vi predica un Gesù diverso da quello che vi abbiamo predicato noi, o se ricevete uno spirito diverso da quello che avete ricevuto, o un altro vangelo che non avete ancora sentito, voi siete ben disposti ad accettarlo. Questi tali sono falsi apostoli, lavoratori fraudolenti, che si mascherano da apostoli di Cristo. Ciò non fa meraviglia, perché anche Satana si maschera da angelo di luce. Non è perciò gran cosa se anche i suoi ministri si mascherano da ministri di giustizia; ma la loro fine sarà secondo le loro opere” (Cfr. 2Cor 11,1-15). La regola è per noi una sola: piantarci nella Parola di Gesù e mai sradicarci da essa. Se non ci piantiamo nella Parola o ci sradichiamo da essa, siamo tutti perduti. Oggi moltissimi cristiani sono schiavi di Satana perché hanno abbandonato il campo del Vangelo e si sono trapiantati nel campo del mondo. Vera operazione di morte, Nel campo del mondo si è di Satana. <br>
San Pietro, alla fede nella Parola di Gesù, aggiunge la sobrietà. Questa virtù permette di dare all’anima e allo spirito il governo del nostro corpo. Un corpo governato dalla verità e dalla grazia, difficilmente cadrà nelle mani di Satana: “Umiliatevi dunque sotto la potente mano di Dio, affinché vi esalti al tempo opportuno, riversando su di lui ogni vostra preoccupazione, perché egli ha cura di voi. Siate sobri, vegliate. Il vostro nemico, il diavolo, come leone ruggente va in giro cercando chi divorare. Resistetegli saldi nella fede, sapendo che le medesime sofferenze sono imposte ai vostri fratelli sparsi per il mondo. E il Dio di ogni grazia, il quale vi ha chiamati alla sua gloria eterna in Cristo Gesù, egli stesso, dopo che avrete un poco sofferto, vi ristabilirà, vi confermerà, vi rafforzerà, vi darà solide fondamenta. A lui la potenza nei secoli. Amen!” (1Pt 5,6-11). Quanti si lasciano conquistare dalla concupiscenza, sono già di Satana. <br>
In quel tempo, mentre alcuni parlavano del tempio, che era ornato di belle pietre e di doni votivi, Gesù disse: «Verranno giorni nei quali, di quello che vedete, non sarà lasciata pietra su pietra che non sarà distrutta». Gli domandarono: «Maestro, quando dunque accadranno queste cose e quale sarà il segno, quando esse staranno per accadere?». Rispose: «Badate di non lasciarvi ingannare. Molti infatti verranno nel mio nome dicendo: “Sono io”, e: “Il tempo è vicino”. Non andate dietro a loro! Quando sentirete di guerre e di rivoluzioni, non vi terrorizzate, perché prima devono avvenire queste cose, ma non è subito la fine». Poi diceva loro: «Si solleverà nazione contro nazione e regno contro regno, e vi saranno in diversi luoghi terremoti, carestie e pestilenze; vi saranno anche fatti terrificanti e segni grandiosi dal cielo.<br>
Satana non risparmia né vescovi né papi, né presbiteri né altro discepolo: “All’angelo della Chiesa che è a Pèrgamo scrivi: “Così parla Colui che ha la spada affilata a due tagli. So che abiti dove Satana ha il suo trono; tuttavia tu tieni saldo il mio nome e non hai rinnegato la mia fede neppure al tempo in cui Antìpa, il mio fedele testimone, fu messo a morte nella vostra città, dimora di Satana. Ma ho da rimproverarti alcune cose: presso di te hai seguaci della dottrina di Balaam, il quale insegnava a Balak a provocare la caduta dei figli d’Israele, spingendoli a mangiare carni immolate agli idoli e ad abbandonarsi alla prostituzione. Così pure, tu hai di quelli che seguono la dottrina dei nicolaìti. Convèrtiti dunque; altrimenti verrò presto da te e combatterò contro di loro con la spada della mia bocca. Chi ha orecchi, ascolti ciò che lo Spirito dice alle Chiese. Al vincitore darò la manna nascosta e una pietruzza bianca, sulla quale sta scritto un nome nuovo, che nessuno conosce all’infuori di chi lo riceve” (Ap 2,12-17). Siamo tutti seduti sul trono di Satana, quando ci separiamo dal trono del Vangelo. Quando si è con Satana, ogni parola di falsità entra nel cuore e lo conquista. È verità evangelica: nessuno sa quando Gesù verrà per giudicare il mondo. / Madre di Dio, Angeli, Santi, piantateci nel campo del Vangelo oggi e sempre. 
</p>

<p>
Con la vostra perseveranza salverete la vostra vita<br>
MERCOLEDÌ 25 NOVEMBRE (Lc 21,12-19)<br>
La perseveranza dei discepoli di Gesù non è nel rimanere ancorati nelle proprie decisioni e in esse rimanere sino alla fine. Questa è perseveranza non cristiana. La perseveranza cristiana consiste in due momenti: accogliere la Parola di Gesù e rimanere saldi nella sua verità, prestando ad essa ogni obbedienza con cuore fedele, forte, generoso, senza mai voltarsi indietro: “A queste sue parole, molti credettero in lui. Gesù allora disse a quei Giudei che gli avevano creduto: «Se rimanete nella mia parola, siete davvero miei discepoli; conoscerete la verità e la verità vi farà liberi». Gli risposero: «Noi siamo discendenti di Abramo e non siamo mai stati schiavi di nessuno. Come puoi dire: “Diventerete liberi”?». Gesù rispose loro: «In verità, in verità io vi dico: chiunque commette il peccato è schiavo del peccato. Ora, lo schiavo non resta per sempre nella casa; il figlio vi resta per sempre. Se dunque il Figlio vi farà liberi, sarete liberi davvero. So che siete discendenti di Abramo. Ma intanto cercate di uccidermi perché la mia parola non trova accoglienza in voi. Io dico quello che ho visto presso il Padre; anche voi dunque fate quello che avete ascoltato dal padre vostro». <br>
Gli risposero: «Il padre nostro è Abramo». Disse loro Gesù: «Se foste figli di Abramo, fareste le opere di Abramo. Ora invece voi cercate di uccidere me, un uomo che vi ha detto la verità udita da Dio. Questo, Abramo non l’ha fatto. Voi fate le opere del padre vostro». Gli risposero allora: «Noi non siamo nati da prostituzione; abbiamo un solo padre: Dio!». Disse loro Gesù: «Se Dio fosse vostro padre, mi amereste, perché da Dio sono uscito e vengo; non sono venuto da me stesso, ma lui mi ha mandato. Per quale motivo non comprendete il mio linguaggio? Perché non potete dare ascolto alla mia parola. Voi avete per padre il diavolo e volete compiere i desideri del padre vostro. Egli era omicida fin da principio e non stava saldo nella verità, perché in lui non c’è verità. Quando dice il falso, dice ciò che è suo, perché è menzognero e padre della menzogna. A me, invece, voi non credete, perché dico la verità. Chi di voi può dimostrare che ho peccato? Se dico la verità, perché non mi credete? Chi è da Dio ascolta le parole di Dio. Per questo voi non ascoltate: perché non siete da Dio»” (Gv 8,30-47). Non c’è perseveranza se ci si libera dalla Parola, se si abbandona la via della grazia e della verità e si percorrono strade personali, senza alcuna relazione con l’obbedienza alla grazia, alla verità, allo Spirito Santo, ai suoi doni, misteri, missioni. <br>
In quel tempo, Gesù disse ai suoi discepoli: «Metteranno le mani su di voi e vi perseguiteranno, consegnandovi alle sinagoghe e alle prigioni, trascinandovi davanti a re e governatori, a causa del mio nome. Avrete allora occasione di dare testimonianza. Mettetevi dunque in mente di non preparare prima la vostra difesa; io vi darò parola e sapienza, cosicché tutti i vostri avversari non potranno resistere né controbattere. Sarete traditi perfino dai genitori, dai fratelli, dai parenti e dagli amici, e uccideranno alcuni di voi; sarete odiati da tutti a causa del mio nome. Ma nemmeno un capello del vostro capo andrà perduto. Con la vostra perseveranza salverete la vostra vita».<br>
Gesù è nel suo Vangelo, non fuori di esso. Anche lo Spirito Santo è nella verità del Vangelo, mai fuori di esso. Come Dio è perseverante nella carità di salvezza verso ogni uomo, così anche ogni discepolo deve essere perseverante nella verità di salvezza verso se stesso e verso gli altri. È salvezza solo quando un’anima viene innestata nel corpo di Cristo, perché diventi tralcio della vera vite. Così San Paolo a Timoteo: “Allénati nella vera fede, perché l’esercizio fisico è utile a poco, mentre la vera fede è utile a tutto, portando con sé la promessa della vita presente e di quella futura. E tu prescrivi queste cose e inségnale. Sii di esempio ai fedeli nel parlare, nel comportamento, nella carità, nella fede, nella purezza. Dèdicati alla lettura, all’esortazione e all’insegnamento. Non trascurare il dono che è in te e che ti è stato conferito, mediante una parola profetica, con l’imposizione delle mani da parte dei presbìteri. Abbi cura di queste cose, dèdicati ad esse interamente, perché tutti vedano il tuo progresso. Vigila su te stesso e sul tuo insegnamento e sii perseverante: così facendo, salverai te stesso e quelli che ti ascoltano” (1Tm 4,7-16). Regola sublime. / Madre di Dio, Angeli, Santi, fateci perseveranti nella verità senza mai uscire da essa. 
</p>

<p>
Gerusalemme sarà calpestata dai pagani<br>
GIOVEDÌ 26 NOVEMBRE (Lc 21,20-28)<br>
Per comprendere la profezia di Gesù Signore, dobbiamo necessariamente ricordare le antiche promesse del Signore: “Ecco, io mando un angelo davanti a te per custodirti sul cammino e per farti entrare nel luogo che ho preparato. Abbi rispetto della sua presenza, da’ ascolto alla sua voce e non ribellarti a lui; egli infatti non perdonerebbe la vostra trasgressione, perché il mio nome è in lui. Se tu dai ascolto alla sua voce e fai quanto ti dirò, io sarò il nemico dei tuoi nemici e l’avversario dei tuoi avversari. Voi servirete il Signore, vostro Dio. Egli benedirà il tuo pane e la tua acqua. Terrò lontana da te la malattia. Non vi sarà nella tua terra donna che abortisca o che sia sterile. Ti farò giungere al numero completo dei tuoi giorni. Manderò il mio terrore davanti a te e metterò in rotta ogni popolo in mezzo al quale entrerai; farò voltare le spalle a tutti i tuoi nemici davanti a te” (Es 23,20-27). Il Signore, come un pastore, custodisce il suo gregge, se il gregge custodisce il Signore nel suo cuore, obbedendo alle sue sante Leggi. Senza obbedienza il popolo è senza custode, il gregge è senza il pastore. Basta una bestia feroce e ne fa strage. Anzi neanche una bestia feroce. Una mosca basta. <br>
Il canto di Mosè è ancora più esplicito: “Lo hanno fatto ingelosire con dèi stranieri e provocato all’ira con abomini. Hanno sacrificato a dèmoni che non sono Dio, a dèi che non conoscevano, nuovi, venuti da poco, che i vostri padri non avevano temuto. La Roccia, che ti ha generato, tu hai trascurato; hai dimenticato il Dio che ti ha procreato! Ma il Signore ha visto e ha disdegnato con ira i suoi figli e le sue figlie. Ha detto: “Io nasconderò loro il mio volto; vedrò quale sarà la loro fine. Sono una generazione perfida, sono figli infedeli. Saranno estenuati dalla fame, divorati dalla febbre e da peste dolorosa. Il dente delle belve manderò contro di loro, con il veleno dei rettili che strisciano nella polvere. Di fuori la spada li priverà dei figli, dentro le case li ucciderà lo spavento. Periranno insieme il giovane e la vergine, il lattante e l’uomo canuto. Io ho detto: Li voglio disperdere, cancellarne tra gli uomini il ricordo, se non temessi l’arroganza del nemico. Non si ingannino i loro avversari; non dicano: La nostra mano ha vinto, non è il Signore che ha operato tutto questo! Sono un popolo insensato e in essi non c’è intelligenza: se fossero saggi, capirebbero, rifletterebbero sulla loro fine. Come può un uomo solo inseguirne mille o due soli metterne in fuga diecimila? Non è forse perché la loro Roccia li ha venduti, il Signore li ha consegnati? (Dt 32,16-30). Dio non abbandona. È il popolo che ha rinnegato il suo Signore. Dio non può salvare chi non vuole essere salvato. Gerusalemme sarà distrutta perché si è posta fuori dalla Legge dell’Alleanza. Dio non è più il suo Dio. Vizi e peccati, idolatria e immoralità non stanno devastano l’umanità? Non c’è alcun bisogno che Dio intervenga. La disobbedienza produce un frutto di morte nel tempo, ma anche la morte eterna.<br>
In quel tempo, Gesù disse ai suoi discepoli: «Quando vedrete Gerusalemme circondata da eserciti, allora sappiate che la sua devastazione è vicina. Allora coloro che si trovano nella Giudea fuggano verso i monti, coloro che sono dentro la città se ne allontanino, e quelli che stanno in campagna non tornino in città; quelli infatti saranno giorni di vendetta, affinché tutto ciò che è stato scritto si compia. In quei giorni guai alle donne che sono incinte e a quelle che allattano, perché vi sarà grande calamità nel paese e ira contro questo popolo. Cadranno a fil di spada e saranno condotti prigionieri in tutte le nazioni; Gerusalemme sarà calpestata dai pagani finché i tempi dei pagani non siano compiuti. Vi saranno segni nel sole, nella luna e nelle stelle, e sulla terra angoscia di popoli in ansia per il fragore del mare e dei flutti, mentre gli uomini moriranno per la paura e per l’attesa di ciò che dovrà accadere sulla terra. Le potenze dei cieli infatti saranno sconvolte. Allora vedranno il Figlio dell’uomo venire su una nube con grande potenza e gloria. Quando cominceranno ad accadere queste cose, risollevatevi e alzate il capo, perché la vostra liberazione è vicina».<br>
Il male non viene mai dal Signore. Esso è sempre il frutto della disobbedienza alla Legge del Signore. Nessun popolo ha futuro se si lascia consumare dal vizio, dal peccato, dall’idolatria, dall’immoralità. Ogni disobbedienza è generatrice solo di morte. Le immagini antiche, rettamente comprese, donano lo spessore dei frutti di morte. / Madre di Dio, Angeli, Santi, otteneteci lo Spirito dell’obbedienza e della fedeltà.
</p>

<p>
Le mie parole non passeranno<br>
VENERDÌ 27 NOVEMBRE (Lc 21,29-33)<br>
Oggi, più che in ogni altro tempo, è necessario convertirsi, con ogni potenza, sapienza, intelligenza, fortezza, scienza, timore del Signore, alla Parola di Gesù Signore. Ma cosa significa convertirsi alla Parola? Significa accoglierla nel cuore come la sola vera Parola di vita eterna e prestare ad essa obbedienza perfetta, così come comandava un tempo la Legge del Signore: “Questi sono i comandi, le leggi e le norme che il Signore, vostro Dio, ha ordinato di insegnarvi, perché li mettiate in pratica nella terra in cui state per entrare per prenderne possesso; perché tu tema il Signore, tuo Dio, osservando per tutti i giorni della tua vita, tu, il tuo figlio e il figlio del tuo figlio, tutte le sue leggi e tutti i suoi comandi che io ti do e così si prolunghino i tuoi giorni. Ascolta, Israele: il Signore è il nostro Dio, unico è il Signore. Tu amerai il Signore, tuo Dio, con tutto il cuore, con tutta l’anima e con tutte le forze. Questi precetti che oggi ti do, ti stiano fissi nel cuore. Li ripeterai ai tuoi figli, ne parlerai quando ti troverai in casa tua, quando camminerai per via, quando ti coricherai e quando ti alzerai. Te li legherai alla mano come un segno, ti saranno come un pendaglio tra gli occhi e li scriverai sugli stipiti della tua casa e sulle tue porte” (Dt 6,1-9). Ascoltare è amare. Amare è obbedire. Obbedire è osservare ogni Parola di Gesù Signore, tutto il suo Vangelo. <br>
Tutta la Scrittura proclama la verità, la bellezza, l’efficacia, l’incorruttibilità della Parola del Signore: “Ogni parola di Dio è purificata nel fuoco; egli è scudo per chi in lui si rifugia. Non aggiungere nulla alle sue parole, perché non ti riprenda e tu sia trovato bugiardo” (Pr 30,5-6). “Dopo aver purificato le vostre anime con l’obbedienza alla verità per amarvi sinceramente come fratelli, amatevi intensamente, di vero cuore, gli uni gli altri, rigenerati non da un seme corruttibile ma incorruttibile, per mezzo della parola di Dio viva ed eterna” (1Pt 22,23). “Non mettere sotto sigillo le parole della profezia di questo libro, perché il tempo è vicino. Il malvagio continui pure a essere malvagio e l’impuro a essere impuro e il giusto continui a praticare la giustizia e il santo si santifichi ancora. Ecco, io vengo presto e ho con me il mio salario per rendere a ciascuno secondo le sue opere. Io sono l’Alfa e l’Omèga, il Primo e l’Ultimo, il Principio e la Fine. <br>
Beati coloro che lavano le loro vesti per avere diritto all’albero della vita e, attraverso le porte, entrare nella città. Fuori i cani, i maghi, gli immorali, gli omicidi, gli idolatri e chiunque ama e pratica la menzogna! A chiunque ascolta le parole della profezia di questo libro io dichiaro: se qualcuno vi aggiunge qualcosa, Dio gli farà cadere addosso i flagelli descritti in questo libro; e se qualcuno toglierà qualcosa dalle parole di questo libro profetico, Dio lo priverà dell’albero della vita e della città santa, descritti in questo libro” (Cfr. Ap 22,10-21). Oggi assistiamo ad una separazione della mente e del cuore dalla Parola. La si legge, ma il cuore non è in essa. Si parla di essa, ma non si vive per essa. Alla Parola ci si deve convertire ogni giorno. Nell’obbedienza è la nostra vita. Sigillo potente di verità sulla Parola è dato dalla Lettera agli Ebrei: “La parola di Dio è viva, efficace e più tagliente di ogni spada a doppio taglio; essa penetra fino al punto di divisione dell’anima e dello spirito, fino alle giunture e alle midolla, e discerne i sentimenti e i pensieri del cuore. Non vi è creatura che possa nascondersi davanti a Dio, ma tutto è nudo e scoperto agli occhi di colui al quale noi dobbiamo rendere conto” (Eb 4,12-13). Ogni scienza umana deve essere di aiuto, mai di sostituzione. Il comandamento è comandamento, l’ordine è ordine, l’obbligo è obbligo. <br>
In quel tempo, Gesù disse ai suoi discepoli una parabola: «Osservate la pianta di fico e tutti gli alberi: quando già germogliano, capite voi stessi, guardandoli, che ormai l’estate è vicina. Così anche voi: quando vedrete accadere queste cose, sappiate che il regno di Dio è vicino. In verità io vi dico: non passerà questa generazione prima che tutto avvenga. Il cielo e la terra passeranno, ma le mie parole non passeranno».<br>
La Parola del Signore sempre produce il suo frutto, di vita o di morte. È di vita eterna per chi obbedisce ad essa. è invece di morte eterna per chi disobbedisce e si ribella. Possiamo anche non credere, il suo compimento non dipende dalla nostra fede. / Madre di Dio, Angeli, Santi, fate che la nostra obbedienza alla Parola sia per sempre.
</p>

<p>
State attenti a voi stessi<br>
SABATO 28 NOVEMBRE (Lc 21,34-36)<br>
È verità. Ognuno è obbligato a stare attento a se stesso. Ma questa attenzione da sola non è sufficiente. Nella nostra fede ognuno deve stare attento anche agli altri. Tutto il corpo di Cristo deve stare attento al corpo di Cristo. Quanto Giuditta dice ai capi della sua città, vale per ciascuno di noi: “In realtà in questa nostra generazione non c’è mai stata né esiste oggi una tribù o famiglia o popolo o città tra noi, che adori gli dèi fatti da mano d’uomo, come è avvenuto nei tempi passati, ed è per questo che i nostri padri furono abbandonati alla spada e alla devastazione e caddero rovinosamente davanti ai loro nemici. Noi invece non riconosciamo altro Dio fuori di lui, e per questo speriamo che egli non trascurerà noi e neppure la nostra nazione. Perché se noi saremo presi, resterà presa anche tutta la Giudea e saranno saccheggiate le nostre cose sante e Dio ci chiederà conto col nostro sangue di quella profanazione. L’uccisione dei nostri fratelli, l’asservimento della patria, la devastazione della nostra eredità Dio le farà ricadere sul nostro capo in mezzo ai popoli tra i quali saremo schiavi, e saremo così motivo di scandalo e di disprezzo di fronte ai nostri padroni. La nostra schiavitù non ci procurerà alcun favore; il Signore, nostro Dio, la volgerà a nostro disonore. <br>
Dunque, fratelli, dimostriamo ai nostri fratelli che la loro vita dipende da noi, che le nostre cose sante, il tempio e l’altare, poggiano su di noi. Per tutti questi motivi ringraziamo il Signore, nostro Dio, che ci mette alla prova, come ha già fatto con i nostri padri. Ricordatevi quanto ha fatto con Abramo, quali prove ha fatto passare a Isacco e quanto è avvenuto a Giacobbe in Mesopotamia di Siria, quando pascolava le greggi di Làbano, suo zio materno. Certo, come ha passato al crogiuolo costoro con il solo scopo di saggiare il loro cuore, così ora non vuol fare vendetta di noi, ma è a scopo di correzione che il Signore castiga quelli che gli stanno vicino»” (Gdt 8,18-27). Ogni discepolo di Gesù deve dire a se stesso: “Se io cado, un terzo dell’umanità cadrà con me e per me. Se io rimango saldo nella fede, molti altri rimarranno salti”. Questo convincimento deve essere sempre alimentato nella verità e fortezza dello Spirito Santo. Nel corpo di Cristo ogni membro vive attingendo forza dall’altro, ma anche muore se viene avvelenato dalla debolezza dell’altro. <br>
In quel tempo, Gesù disse ai suoi discepoli: «State attenti a voi stessi, che i vostri cuori non si appesantiscano in dissipazioni, ubriachezze e affanni della vita e che quel giorno non vi piombi addosso all’improvviso; come un laccio infatti esso si abbatterà sopra tutti coloro che abitano sulla faccia di tutta la terra. Vegliate in ogni momento pregando, perché abbiate la forza di sfuggire a tutto ciò che sta per accadere e di comparire davanti al Figlio dell’uomo».<br>
La Lettera agli Ebrei invita ognuno a prendersi cura degli altri: “Badate, fratelli, che non si trovi in nessuno di voi un cuore perverso e senza fede che si allontani dal Dio vivente. Esortatevi piuttosto a vicenda ogni giorno, finché dura questo oggi, perché nessuno di voi si ostini, sedotto dal peccato. Siamo infatti diventati partecipi di Cristo, a condizione di mantenere salda fino alla fine la fiducia che abbiamo avuto fin dall’inizio. Perciò, rinfrancate le mani inerti e le ginocchia fiacche e camminate diritti con i vostri piedi, perché il piede che zoppica non abbia a storpiarsi, ma piuttosto a guarire. Cercate la pace con tutti e la santificazione, senza la quale nessuno vedrà mai il Signore; vigilate perché nessuno si privi della grazia di Dio. Non spunti né cresca in mezzo a voi alcuna radice velenosa, che provochi danni e molti ne siano contagiati. Non vi sia nessun fornicatore, o profanatore, come Esaù che, in cambio di una sola pietanza, vendette la sua primogenitura. E voi ben sapete che in seguito, quando volle ereditare la benedizione, fu respinto: non trovò, infatti, spazio per un cambiamento, sebbene glielo richiedesse con lacrime” (Eb 3,12-14: 12,14-17). Se ogni discepolo non si prende seriamente cura dell’altro discepolo, vi sarà sempre una grande emorragia nel corpo della Chiesa. Badare gli uni agli altri, vigilare gli uni per gli altri, è la prima regola da osservare nel corpo di Gesù Signore. Nessuno dovrà vivere per se stesso. Tutti invece dobbiamo vivere per fare sempre più bello e più santo il corpo di Cristo che è la sua Chiesa una, santa, cattolica, apostolica. La vita nasce dalla vita. / Madre di Dio, Angeli, Santi, fateci vivere gli uni per gli altri, nella verità e nell’amore. 
</p>

<p>
Fate attenzione, vegliate<br>
I DOMENICA AVVENTO 29 NOVEMBRE (Mc 13,33-37)<br>
Gesù ci invita a fare attenzione a vegliare. La vigilanza è duplice. La prima riguarda la nostra persona. Si vigila, si fa attenzione, rimanendo nella Legge di Cristo Gesù, crescendo in grazia e sapienza, in giustizia e verità. San Paolo dona ai Corinzi questa regola: “Da parte nostra non diamo motivo di scandalo a nessuno, perché non venga criticato il nostro ministero; ma in ogni cosa ci presentiamo come ministri di Dio con molta fermezza: nelle tribolazioni, nelle necessità, nelle angosce, nelle percosse, nelle prigioni, nei tumulti, nelle fatiche, nelle veglie, nei digiuni; con purezza, con sapienza, con magnanimità, con benevolenza, con spirito di santità, con amore sincero, con parola di verità, con potenza di Dio; con le armi della giustizia a destra e a sinistra; nella gloria e nel disonore, nella cattiva e nella buona fama; come impostori, eppure siamo veritieri; come sconosciuti, eppure notissimi; come moribondi, e invece viviamo; come puniti, ma non uccisi; come afflitti, ma sempre lieti; come poveri, ma capaci di arricchire molti; come gente che non ha nulla e invece possediamo tutto!” (2Cor 6,3-10). Chi non vive questa regola, di certo non fa attenzione né vigila. Si lascia trascinare dai suoi vizi e altro non fa che camminare secondo la carne.<br>
La seconda vigilanza e attenzione riguarda quelli che sono preposti alla cura del gregge del Signore. Papa, Vescovi, Presbiteri devono vigilare su tutto il gregge loro affidato. Ecco ancora un ammonimento di Paolo: “Vegliate su voi stessi e su tutto il gregge, in mezzo al quale lo Spirito Santo vi ha costituiti come custodi per essere pastori della Chiesa di Dio, che si è acquistata con il sangue del proprio Figlio. Io so che dopo la mia partenza verranno fra voi lupi rapaci, che non risparmieranno il gregge; perfino in mezzo a voi sorgeranno alcuni a parlare di cose perverse, per attirare i discepoli dietro di sé. Per questo vigilate, ricordando che per tre anni, notte e giorno, io non ho cessato, tra le lacrime, di ammonire ciascuno di voi. E ora vi affido a Dio e alla parola della sua grazia, che ha la potenza di edificare e di concedere l’eredità fra tutti quelli che da lui sono santificati” (At 20,28-32). Se il pastore cade dalla verità, tutto il gregge cadrà. Dalla verità e dalla carità del Pastore è la verità e la carità del gregge. Oggi il gregge del Signore è nella più grande confusione perché nessuno vigila su di esso. Ogni pecora si sente abbandonata a se stessa. Ogni cristiano si fa la sua verità e si stabilisce le sue regole spirituali, morali, di ogni altro genere. <br>
In quel tempo, Gesù disse ai suoi discepoli: «Fate attenzione, vegliate, perché non sapete quando è il momento. È come un uomo, che è partito dopo aver lasciato la propria casa e dato il potere ai suoi servi, a ciascuno il suo compito, e ha ordinato al portiere di vegliare. Vegliate dunque: voi non sapete quando il padrone di casa ritornerà, se alla sera o a mezzanotte o al canto del gallo o al mattino; fate in modo che, giungendo all’improvviso, non vi trovi addormentati. Quello che dico a voi, lo dico a tutti: vegliate!».<br>
San Pietro dona questa regola ai presbiteri, perché possano essere pastori veri del gregge loro affidato: “Esorto gli anziani che sono tra voi, quale anziano come loro, testimone delle sofferenze di Cristo e partecipe della gloria che deve manifestarsi: pascete il gregge di Dio che vi è affidato, sorvegliandolo non perché costretti ma volentieri, come piace a Dio, non per vergognoso interesse, ma con animo generoso, non come padroni delle persone a voi affidate, ma facendovi modelli del gregge. E quando apparirà il Pastore supremo, riceverete la corona della gloria che non appassisce” (1Pt 5,1-4). Mentre San Paolo insegna come Lui ha vigilato su se stesso: “Infatti, pur essendo libero da tutti, mi sono fatto servo di tutti per guadagnarne il maggior numero: mi sono fatto come Giudeo per i Giudei, per guadagnare i Giudei. Mi sono fatto debole per i deboli, per guadagnare i deboli; mi sono fatto tutto per tutti, per salvare a ogni costo qualcuno. Ma tutto io faccio per il Vangelo, per diventarne partecipe anch’io” (1Cor 9,19-23). Chi non vigila su se stesso, mai potrà vigilare sugli altri. Essendo obbligo vigilare sugli altri, è più che necessario vigilare su se stessi. Senza vigilanza non entriamo noi nel regno eterno di Dio, non aiutiamo gli altri perché vi entrino. Condanniamo i nostri fratelli alla perdizione eterna per omissione grave. / Madre di Dio, Angeli, Santi, fateci essere vigilanti per noi, per esserlo per gli altri. 
</p>

<p>
Ed essi subito lasciarono le reti e lo seguirono<br>
LUNEDÌ 30 NOVEMBRE (Mt 4,18-22)<br>
Quando la Parola del Signore è detta nella potenza, luce, verità, sapienza, comando nello Spirito Santo, sempre essa opera quanto dice. Essa opera una nuova creazione, così come agli inizi, in principio: “In principio Dio creò il cielo e la terra. La terra era informe e deserta e le tenebre ricoprivano l’abisso e lo spirito di Dio aleggiava sulle acque. Dio disse: «Sia la luce!». E la luce fu. Dio vide che la luce era cosa buona e Dio separò la luce dalle tenebre. Dio chiamò la luce giorno, mentre chiamò le tenebre notte. E fu sera e fu mattina: giorno primo. Dio disse: «Sia un firmamento in mezzo alle acque per separare le acque dalle acque». Dio fece il firmamento e separò le acque che sono sotto il firmamento dalle acque che sono sopra il firmamento. E così avvenne. Dio chiamò il firmamento cielo. E fu sera e fu mattina: secondo giorno. Dio disse: «Le acque che sono sotto il cielo si raccolgano in un unico luogo e appaia l’asciutto». E così avvenne. Dio chiamò l’asciutto terra, mentre chiamò la massa delle acque mare. Dio vide che era cosa buona. Dio disse: «La terra produca germogli, erbe che producono seme e alberi da frutto, che fanno sulla terra frutto con il seme, ciascuno secondo la propria specie». E così avvenne. E la terra produsse germogli, erbe che producono seme, ciascuna secondo la propria specie, e alberi che fanno ciascuno frutto con il seme, secondo la propria specie. Dio vide che era cosa buona. E fu sera e fu mattina: terzo giorno” (Gen 1,1-13). Tutta la creazione avviene per il subito, l’immediatezza, la repentinità. Quanto Dio comanda, subito si compie. Gesù non chiede. Lui è il Signore. Il Signore comanda. La creatura obbedisce. Il Signore vuole. L’uomo ascolta. Questa immediatezza di obbedienza e di ascolto deve essere per ogni parola di Cristo Gesù da parte di ogni uomo. Senza questa obbedienza, la nuova creazione non si compie e l’uomo rimane nella sua vecchia natura, che non è natura di vita, ma di morte. Non è di luce, ma di tenebra. Non è di verità, ma di falsità.<br>
Mentre camminava lungo il mare di Galilea, vide due fratelli, Simone, chiamato Pietro, e Andrea suo fratello, che gettavano le reti in mare; erano infatti pescatori. E disse loro: «Venite dietro a me, vi farò pescatori di uomini». Ed essi subito lasciarono le reti e lo seguirono. Andando oltre, vide altri due fratelli, Giacomo, figlio di Zebedeo, e Giovanni suo fratello, che nella barca, insieme a Zebedeo loro padre, riparavano le loro reti, e li chiamò. Ed essi subito lasciarono la barca e il loro padre e lo seguirono.<br>
La Lettera agli Ebrei va completata della sua parte iniziale: “Dio, che molte volte e in diversi modi nei tempi antichi aveva parlato ai padri per mezzo dei profeti, ultimamente, in questi giorni, ha parlato a noi per mezzo del Figlio, che ha stabilito erede di tutte le cose e mediante il quale ha fatto anche il mondo. Egli è irradiazione della sua gloria e impronta della sua sostanza, e tutto sostiene con la sua parola potente. Dopo aver compiuto la purificazione dei peccati, sedette alla destra della maestà nell’alto dei cieli, divenuto tanto superiore agli angeli quanto più eccellente del loro è il nome che ha ereditato” (Eb 1,1-4). Il completamente non lo facciamo noi, per nostra volontà. Lo ha fatto Cristo Signore il giorno della sua gloriosa risurrezione: “Come il Padre ha mandato me, anche io mando voi». Detto questo, soffiò e disse loro: «Ricevete lo Spirito Santo. A coloro a cui perdonerete i peccati, saranno perdonati; a coloro a cui non perdonerete, non saranno perdonati»” (Gv 20,19-23). Come Gesù è Parola del Padre, l’Apostolo deve essere Parola di Gesù. Oggi il Signore parla per mezzo dell’Apostolo. Quali condizioni sono necessarie perché l’Apostolo sia Parola di Gesù? Come Gesù obbedisce al Padre, l’Apostolo deve obbedire a Gesù. Come Gesù è manifestazione dell’amore del Padre, l’Apostolo deve essere manifestazione dell’amore di Gesù. Come Gesù è l’opera del Padre, così l’Apostolo dovrà essere l’opera di Cristo Signore. Senza questa unità di essenza, verità, giustizia, obbedienza, santità, amore, misericordia, mai la Parola dell’Apostolo potrà essere Parola di Cristo Gesù. Se non è Parola, mai sarà comando e mai opererà nell’immediatezza. L’Apostolo e il presbitero devono sempre avere una Parola creatrice. La vocazione è creazione, perché chiamata ad una vita nuova, ad essere ciò che prima non si era. / Madre di Dio, Angeli, Santi, fate che Apostoli e presbiteri siano dalla parola creatrice. 
</p>


        <span class="backlinks">
            <hr class='footnotes'>
            <b>Backlinks:</b>
            <br />
            <a href='./WORK.html'>VERBUM:A:WORK</a>
            
<br />
            <a href='./A292.html'>VERBUM:A:A292</a>
            
        </span>
        
</div>

<div id="links" style="visibility:hidden">
<ul>
<li><a href="file:///C:/MYZAPP/zapp/VERBUM/A.html" title="A" class="page">A</a>
<ul>
<li><a href="./A276.html" title="A276" class="page">A276</a></li>
<li><a href="./A277.html" title="A277" class="page">A277</a></li>
<li><a href="./A278.html" title="A278" class="page">A278</a></li>
<li><a href="./A279.html" title="A279" class="page">A279</a></li>
<li><a href="./A280.html" title="A280" class="page">A280</a></li>
<li><a href="./A281.html" title="A281" class="page">A281</a></li>
<li><a href="./A282.html" title="A282" class="page">A282</a></li>
<li><a href="./A283.html" title="A283" class="page">A283</a></li>
<li><a href="./A284.html" title="A284" class="page">A284</a></li>
<li><a href="./A285.html" title="A285" class="page">A285</a></li>
<li><a href="./A286.html" title="A286" class="page">A286</a></li>
<li><a href="./A287.html" title="A287" class="page">A287</a></li>
<li><a href="./A288.html" title="A288" class="page">A288</a></li>
<li><a href="./A289.html" title="A289" class="page">A289</a></li>
<li><a href="./A290.html" title="A290" class="page">A290</a></li>
<li><a href="./A291.html" title="A291" class="page">A291</a></li>
<li><a href="./A292.html" title="A292" class="page">A292</a></li>
<li><a href="./A293.html" title="A293" class="page">A293</a></li>
<li><a href="./A294.html" title="A294" class="page">A294</a></li>
<li><a href="./A295.html" title="A295" class="page">A295</a></li>
<li><a href="./A296.html" title="A296" class="page">A296</a></li>
<li><a href="./A297.html" title="A297" class="page">A297</a></li>
<li><a href="./A298.html" title="A298" class="page">A298</a></li>
<li><a href="./A299.html" title="A299" class="page">A299</a></li>
<li><a href="./A300.html" title="A300" class="page">A300</a></li>
<li><a href="./A301.html" title="A301" class="page">A301</a></li>
<li><a href="./A302.html" title="A302" class="page">A302</a></li>
<li><a href="./A303.html" title="A303" class="page">A303</a></li>
<li><a href="./A304.html" title="A304" class="page">A304</a></li>
<li><a href="./A305.html" title="A305" class="page">A305</a></li>
<li><a href="./WORK.html" title="WORK" class="page">WORK</a></li>
<li><b>WORK2</b></li>
</ul></li>
</ul>

</div>

</div>
 
</body>
</html>
